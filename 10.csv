,url,text,title
0,https://www.tabnak.ir/fa/news/1124506/اگر-می‌خواهید-مکمل-زینک-یا-روی-مصرف-کنید,"زینک یا روی یک ماده معدنی مهم برای بدن است و از آنجایی که بدن نمی‌تواند به طور طبیعی آن را تولید کند، باید از راه مواد غذایی یا مکمل‌ها وارد بدن شود.

به گزارش تابناک، روی که بعد از آهن بیشترین غلظت را در میان مواد معدنی در بدن دارد، در فرآیندهای مهمی مانند تقسیم سلولی، کارکرد ایمنی، ترمیم زخم و... دخالت دارد.

بسیاری از غذاها از جمله گوشت و غذاهای دریایی حاوی مقدار زیادی روی هستند، به علاوه غذاهای با پروتئین بالا مانند حبوبات و مغزهای خوراکی (آجیل‌ها) هم مقدار زیادی روی دراند. غلات کامل و فراورده‌های لبنی هم حاوی روی هستند و می‌تواند به متعادل کردن رژیم غذایی شما کمک کنند.

بک زن بزرگسال در روز باید ۸ میلی‌گرم در روز روی مصرف کند و نیاز روزانه یک مرد بزرگسال ۱۱ میلی‌گرم است. انستیتوی ملی بهداشت آمریکا ۴۰ میلی‌گرم در روز را حداکثر مجاز مصرف این ماده معدنی در یک فرد بزرگسال می‌شمارد.

پژوهش‌ها نشان داده‌اند که مصرف قرص مکیدنی زینک یا شربت زینک در طول ۲۴ ساعت اول شروع علائم سرماخودرگی طول مدت علائم را کاهش می‌دهند. اما مراقب باشید که استفاده از اسپری‌های داخل‌ بینی حاوی زینک با از دست رفتن حس بویایی که ممکن است دائمی باشد، مربوط شده است.

اگر می‌خواهید مکمل روی یا زینک مصرف کنید، باید از قبل با دکترتان مشورت کنید. روی یا زینک می‌تواند اثربخشی برخی از داروها از جمله آنتی‌بیوتیک‌ها، پنی‌سیلامین (داروی که برای درمان آرتریت روماتوئید به کار می‌رود)، و داروهای مدر یا ادرارآور نوع تیازیدی (یک نوع داروی ضد فشار خون) را کاهش دهد.

به علاوه مکمل‌های خوراکی زینک یا روی ممکن است عوارض جانبی مانند سوءهاضمه، اسهال، تهوع و استفراغ ایجاد کند.",اگر می‌خواهید مکمل زینک یا روی مصرف کنید
1,https://www.tabnak.ir/fa/news/1124505/ماجرای-مبتذل-۳-نوجوان-اینستاگرامی-به-کجا-رسید,"به گزارش تابناک به نقل از فارس، «کودکان کار مجازی» اصطلاحی‌ است که در چهار سال اخیر در بین اهالی رسانه برای بررسی آسیب‌های مجازی و شبکه‌های اجتماعی بارها به زبان آمده‌است. اصطلاحی که می‌خواهد نشان دهد در پشت پرده عکس‌ها و ویدیوهای جذاب و رنگی دختر و پسرهای خوش‌پوش مجازی، کار اجباری و حتی بهره‌کشی وجود دارد.

بهره‌کشی که این کودکان نابالغ را مجبور می‌کند طوری خودشان را نمایش بدهند یا رفتار کنند که بتوانند در شبکه دیده شوند و صاحب ایده و صفحه را که متاسفانه در بسیاری از موارد والدین‌شان هستند پولدار کند. این ویدیوها گاهی رقصیدن دختران خردسال است، گاهی انجام ورزش‌های سخت توسط پسر خردسال و حالا این روزها یک پسر نوجوان اینستاگرامی با دو دختر نوجوان دیگر ادای مردان دارای چندهمسر را در می‌آورد و توانسته بیش از ۴۰۰ هزار دنبال‌کننده برای خودش دست و پا کند. دنبال کنندگانی که در کامنت‌ها و واکنش‌هایشان برای آن‌ها و والدین‌شان اظهار تاسف می‌کنند اما آن‌ها را دنبال می‌کنند تا بدانند سرنوشت این سه نوجوان در نهایت به کجا خواهد رسید و یا تا چه اندازه غم‌انگیز خواهد بود.



صفحه «ه.ف» نوجوان ۱۴‌ساله‌ای که این روزها واکنش‌های زیادی را به همراه داشته‌ است، دوباره بهانه‌ای شده‌ تا ماجرای «کودکان کار مجازی» به سر زبان‌ها بیفتد. کودکانی که با تشویق یا به اجبار خانواده تن به انجام کارهایی می‌دهند که سودآوری مالی داشته باشد.

اگر پیش از این با شیرین زبانی‌های بچگانه یا با عکس‌های اغراق‌آمیز آتلیه‌ای که قرار بود آن‌ها را خوشبخت نشان دهد این اتفاق می‌افتاد، ماجرای این سه نوجوان نشان می‌دهد بازیگردانان تازه مجازی حالا سعی دارند به هر نحوی ولو به شکل کاملا مبتذل و سخیف با کودکان و نوجوانان پول در بیاورند. عملی که طبق بندهای دقیق و شفاف قانون حمایت از اطفال و نوجوان مصوبه ۲۳/۲/۹۹ جرم است و هرکسی که در این عمل دستی دارد مجرم شناخته می‌شود.

در گزارشی که خبرگزاری فارس روز دوشنبه ۲۳‌خردادماه ۱۴۰۰ منتشر کرد به بندهای این قانون اشاره شده‌است که می‌توانید آن را از اینجا بخوانید.

این سه نوجوان، بازیگر یکی از بستگان‌شان هستند

سرهنگ «رامین پاشایی» معاونت فرهنگی-اجتماعی پلیس فتا در گفتگو با برنامه رادیویی «استودیو هشت» شبکه نمایش درباره ورود پلیس فتا به این موضوع گفت:« پلیس فتا سراغ این مورد رفته و پرونده در حال پیگیری است. چون ما درباره چند کودک یا در خوش‌بینانه‌ترین حالت نوجوان صحبت می‌کنیم و امثال این پیج‌ها و افراد را ما زیاد داریم. بیشتر سعی می‌کنیم با احضار والدین و توجیه آن‌ها پیش برویم. متأسفانه این کودکان بیشتر قربانی امیال و خواسته‌های پدر و مادرشان هستند. یعنی خودشان هم در این صفحه‌هایشان فقط بازیگر هستند.

سرهنگ پاشایی گفت: درباره این پرونده بنده به ضرس قاطع عرض می‌کنم کسان دیگری پشت صحنه هستند و پرونده درحال پیگیری است. همان‌طور که عرض کردم چون مرتبط با طیفی از کودکان و نوجوانان است، ما نگاهمان نگاه ارشادی است. ولی متأسفانه این‌ها آن هنجارها و عرف را رد کرده‌اند و محتوایی را منتشر می‌کنند که واقعاً باعث نگرانی والدین و خانواده‌ها شده است. قطعاً برخورد لازم انجام خواهد شد. آن هم نه فقط درمورد ایشان، بلکه درباره بیشتر صفحه‌هایی که در رصد ما قرار می‌گیرند.»

سرهنگ پاشایی درباره پیگیری مصداقی این پروند و پشت صحنه این صفحه نیز توضیح داد:« بله، همان‌طور که عرض کردم پرونده تشکیل شده است. حالا مزید اطلاع شما و هموطنان عزیز باید بگویم شخص دیگری از بستگان ایشان هم در این پرونده نقش دارد که ما در حال پیگیری این موضوع نیز هستیم.»

معاون فرهنگی اجتماعی پلیس فتا امروز نیز اعلام کرد که دو دختری که در این صفحه حضور دارند احضار و تفهیم اتهام شده‌اند.

عکس‌های منتشرشده از حاشیه‌های عکاسی و فیلم‌برداری کلیپ‌های این سه نوجوان به خوبی نشان می‌دهد تولید و پخش این ویدیوها کار یک نفر نیست و آنان تنها کسانی هستند که ویترین صفحه برای مخاطبان هستند. گفته‌ای که خود مسوولان پلیس فتا نیز آن را تایید می‌کنند.

حالا باید دید با وجود قانون دقیق اطفال و نوجوانان و پیگیری‌های پلیس فتا پروند این سه نوجوان اینستاگرامی و همه کسانی که در تولید این ویدیوها و حتی ویدیوهای مشابه نقش داشته‌اند به کجا خواهد رسید؟ پلیس فتا نیز اعلام کرده‌ است در روزهای پیش رو نتیجه این پرونده را اطلاع‌رسانی خواهد کرد.",ماجرای مبتذل ۳ نوجوان اینستاگرامی به کجا رسید؟
2,https://www.tabnak.ir/fa/news/1124504/چرا-مولوی-مهدی-از-طالبان-بُرید,"به گزارش تابناک به نقل از آماج نیوز، مولوی مهدی مجاهد که تنها فرمانده‌ مطرح نظامی طالبان از قوم هزاره بود، از بدنه‌ حکومت طالبان جدا شد.

او که با آغاز حکومت طالبان به‌ سمت رییس استخبارات ولایت بامیان منصوب شده بود پس از پنج ماه از مقامش برکنار شد و اکنون فاقد صلاحیت در حکومت طالبان است.

مهدی پس از برکناری از مقام ریاست استخبارات بامیان، به زادگاهش در ولسوالی بلخاب ولایت سرپل رفت و به مسلح‌سازی مردم در آن‌جا پرداخت.

چندی‌قبل نیز گزارش‌های از درگیری مولوی مهدی با فرماندار ولسوالی بلخاب منتشر شد.

اختلاف این فرمانده هزاره‌تبار با مقام‌های محلی طالبان در بلخاب باعث ایجاد نگرانی‌های جدی در میان مقام‌های طالبان شده است.

یک هیئت بلندپایه طالبان به رهبری انعام‌الله سمنگانی، معاون سخن‌گوی حکومت طالبان چند روز پیش برای حل این اختلاف‌ها، وارد بلخاب شد.

این‌که خواست مولوی مهدی از حکومت طالبان به‌طور مشخص چیست، دقیق معلوم نیست؛ اما او دلیل جدایی از حکومت طالبان را کم توجهی مقام‌های طالبان نسبت به خودش عنوان کرده است.

مولوی مهدی مجاهد پس از برکناری‌اش از ریاست استخبارات بامیان به کابل رفته بود و قرار بود به‌ سمت معاون شورای حل منازعات در ریاست عمومی استخبارات طالبان منصوب شود؛ اما پس از ماه‌ها انتظار سرانجام ناامیدانه به زادگاهش برگشت.

طبق گزارش‌ها گروه حقانی مخالف تعیینی مولوی مهدی مجاهد در این مقام بوده است.

گفتنی‌ست که مجاهد از افراد نزدیک به ملا عبدالغنی برادر بوده و اختلاف‌های درونی طالبان قندهاری با گروه حقانی باعث شده تا حقانی‌ها به غیر مسلح‌سازی این فرمانده هزاره‌تبار بپردازند؛ اما تعدادی هم برکناری او را به هزاره بودنش نسبت می‌دهند.

البته این نخستین مخالفت حکومت طالبان با فرمانده‌هان غیرپشتون نیست؛ قبل از این نیز آنان قاری صلاح‌الدین ایوبی، یکی از فرماندهان مطرح ازبک تبار را برکنار کرده و مخدوم عالم و مولوی عطاالله عمری را نیز خلع سلاح کردند.

ژنرال مبین، سخنگوی پیشین فرماندهی امنیه‌ی طالبان در ولایت کابل در واکنش تلویحی به جدایی مولوی مهدی در توییترش نوشت : «این‌جا دولت مرکزی وجود دارد. زورگویی نکنید وگرنه سخت ضرر خواهید کرد.»

مبین به شکل تلویحی افزوده است: «آن وقت‌ها گذشت که شما به سر مردم میخ ها را می‌کوبیدید.»

از سوی دیگر منابع به آماج می‌گویند که مجاهد چندی‌پیش مسموم شده بود؛ اما جزییات بیش‌تری از وقوع این حادثه در دست نیست.

هم‌چنان منابع دیگری از جابه‌جایی واحدهای نظامی طالبان در قسمت‌هایی از ولسوالی بلخاب خبر می‌دهند.

این در حالی‌ست که تعداد از کاربران صفحه‌های اجتماعی حمایت شان را از موضع گیری‌های مهدی اعلام کرده و از تبدیل شدن او به یک فرمانده ضد طالب استقبال کرده‌اند.

یکی از این کاربران نوشته است: «اگر مولوی مهدی مجاهد در بلخاب علیه طالبان صادقانه مقاومت کند، مطمئن هستم مزاری ثانی خواهد شد.»

تعداد دیگر از کاربران نیز خطاب به مولوی مهدی، به او هشدار داده‌اند که بار دیگر به کابل برنگردد چرا که طعمه توطئه بزرگ طالبان پشتون تبار خواهد شد.

برخوردهای قومی و سمتی طالبان باعث به‌ وجود آمدن اختلاف‌های شدید میان اعضای پشتون و غیرپشتون شده است.

این اختلاف‌ها میان طالبان اندکی پس از آغاز حکومت شان در نتیجه‌ی خلع سلاح فرمانده‌هان اُزبکتبار در ولایت فاریاب شروع شده بود که رفته رفته این اختلاف‌ها در ولایت‌های پنجشیر، تخار، بدخشان، فاریاب و اینک سرپل نیز ادامه یافت.",چرا مولوی مهدی از طالبان بُرید؟
3,https://www.tabnak.ir/fa/news/1124503/چقدر-دلار-امروز-وارد-بازار-شد,,
4,https://www.tabnak.ir/fa/news/1124502/بادامچیان-وزیر-ناموفق-صمت-هم-باید-برود,"به گزارش تابناک به نقل از خبرآنلاین، از ابتدای کار دولت آقای رئیسی نقد هایی به وزیر رفاه کابینه ایشان وارد بود ،از بحث انتصابات گرفته تا کمک میلیاردی غیرقانونی به یک برنامه تلوزیونی که خود ، پیش از وزارت ، از داوران همان برنامه بود. اخراج گسترده مدیران ارشد وزارت تعاون ، کار و رفاه اجتماعی و انتصاب افراد ناکارشناس و سیاستگذاری ها و تصمیمات جنجال برانگیز درباره افزایش مزد سالانه کارگران و حقوق بازنشستگان که برخلاف ارقام جذاب ، پشت سد واقعیت های اجرایی ماند و بخشی از ذینفعان را به خیابان ها کشاند و اعتراضات خیابانی به راه انداخت ، دلایلی بود که ادامه کار او را نه فقط برای مجلس بلکه برای دولت هم ، ناحوشایند و ناممکن کرد و سرانجام وزیر جوان که با وعده ها و شعارهای باور نکردنی مانند ایجاد اشتغال با یک میلیون تومان بر مسند یکی از مهم ترین وزارتخانه های کشور تکیه زده بود . ناچار به استعفا شد و در حالی که دیشب ، خبر استعفای خود را «شایعه» اعلام کرده بود ، امروز ، متن استعفای خود را رسانه ای کرد.



اکنون ، پس از وداع گریزناپذیر عبدالملکی با پاستورنشینان ، سوال اصلی افکارعمومی و کارشناسان این است که آیا اصلاح کابینه ، با رفتن وزیر کار متوقف می شود یا این رخداد ، حلقه اول از زنجیره کنار گذاشتن وزرای ناکارآمد بویژه در تیم اقتصادی رئیسی است ؟

این سوالی بود که خبر آنلاین در گفت و گو با اسدالله بادامچیان دبیر کل حزب موتلفه اسلامی مطرح کرد:

امروز خبر استعفای وزیر تعاون ،کار و رفاه اجتماعی رسانه ای شد،با اینکه هنوز یکسال از عمر دولت سیزدهم نمی گذرد آیا زمان این استعفا را مناسب می دانید؟

استعفای یک وزیر ، تصمیم شخصی خود اوست و ما نمی توانیم بگوییم چرا استعفا داده یا نداده است ، شخصی وزرات را می پذیرد که کاری انجام دهد و بعد به این نتیجه می رسد که یا نمی تواند یا نمی شود و یا از همراهی لازم برخوردار نیست. اگر وزیر ، واقع بین باشد در چنین مواقعی، وقت را تلف نمی کند .من آقای عبدالملکی را فرد متدینی می دانم و بنظرم این اقدامی که انجام داده ، لابد بر اساس وظیفه تشخیص داده است .

طبعا اگر این استعفا بر اساس وظیفه بوده باشد نزد خدا ، ماجور است همچنان که پذیرش وزارت هم چنانچه بر اساس وظیفه بوده است نزد خدا ، ماجور است .امیدواریم کس دیگری هم در اجرای مسئولیت خود ، احساس می کند اگر کنار برودند، فرد لایق تری جای او خواهد آمد این کار را انجام دهد و راه را برای شایسته ترها ، باز کند.

سال ۱۳۵۹ وقتی با مرحوم آیت الله شهید بهشتی ، شرح وظایف حزب را می نوشتیم وقتی به بحث وظایف عضو و مسوولین رسید آقای بهشتی فرمودند شما این را در شرح وظایف جمهوری اسلامی اضافه کنید که در این حزب هر مسئولی وقتی احساس کرد ، فردی ، بهتر از او می تواند این مسوولیت که مربوط به همه جامعه است را انجام بدهد ، صمیمانه کنار برود و از اصلح ، دعوت می کند که بیاید و مسئولیت کار را برعهده بگیرد و خودش هم صمیمانه با او همراهی می کند.اگر آقای عبدالملکی هم با این مبانی و نگرش ، استعفا داده باید از ایشان متشکریم.

مساله دوم ارزیابی کار ایشان است ، ارزیابی کار ایشان طبعا بستگی به کسانی دارد که روی آن کار کردند , اما آن چیزی که مجموعا به دست آمد ایشان آن بُرد لازم را نداشت و پذیرش استعفاء ایشان از طرف ریاست محترم جمهوری اقدام بسیار شایسته و بدون رودرواسی است .غیر از مسئله باند گرایی و نظیر آن یکی از مشکلاتی که این سالها داشتیم همین مساله رودرواسی ها بوده است و لذا پذیرش استعفاء ایشان نیز کار صحیحی است . مهم تر از استعفا ایشان ، مسئله انتخاب و انتصاب جانشین شایسته اوست و امیدوارم انشالله کسی جایگزین وی شود به مسائل کار ،کارفرما ، کارگر، شرایط روز ،مسایل معیشت جامعه کارگری ، مسئله تولید و صادرات و پیشرفت مسلط و قوی باشد و بتواند با قدرت پیش رود. امیدواریم که آقای آیت الله رییسی بعد از این تجربه ای که بدست آوردند این بار انتخاب بعدی ایشان یک فرد کاربر و قوی و کارامد و آگاه و آشنا باشد.

روز گذشته شایعه استعفا وجود داشت و رئیس کمیسیون اجتماعی مجلس به ضرس قاطع آن را تکذیب کرد ،سخنگوی دولت هم همینطور و در نهایت آقای عبدالملکی هم در اینستا گرام آن را کذب خواندند .نکته اینکه در حالی این تکذیب ها صورت گرفت که آقای بهادری جهرمی امروز گفتند این استغفا دیروز مورد موافقت رئیس جمهور قرار گرفته است .این نحوه اطلاع رسانی را صحیح می دانید،آیا این بازی با افکار عمومی نیست؟

چرا فقط همین ابعاد منفی را می بینید،یک کسی تا دیشب کار می کرده و نمی خواسته کنار برود، دیشب نماز شب خوانده و در نماز شب به این نتیجه رسیده که یک نفر بهتر از او می تواند وزارتخانه را اداره کند و صبح آمده واستعفا داده است ،آیا این اشکال دارد .

امروز وزیر صمت هم اولین کارت زرد دولت سیزدهم را از مجلس گرفت و در مجموع نیز تعداد وزرای مورد انتقاد بهارستان نشینان ، بویژه در تیم اقتصادی ، افزایش جهشی داشته است . بانوجه به روند موجود آیا احتمال استعفا ، برکناری یا استیضاح وزیر دیگری وجود دارد؟

بله قطعا من معتقدم که وزیر محترم صمت با احترامی که خدمت ایشان دارم اما نتوانسته در مسایل حوزه ماموریت خود ، اعم از معادن ، بازرگانی ، صنایع ، خودرو و ... عملکرد خوبی داشته باشد . به عنوان نمونه ، اگر کیفیت خودرو پایین است وزیر بعد از انتصاب باید سعی کند کیفیت را بالا ببرد. در مساله گرانی ها نیز طبعا وزیر صمت نباید اجازه دهد که گرانی های بی مورد ، مردم را تحت فشار قرار دهد . لذا بنده معتقدم که وزیر صمت متاسفانه نتوانسته وظایفش را خوب انجام دهد و به نظرم می آید که اگر ایشان هم جای خودش را به فردی آگاه تر بدهد ، بهتر است .فقط آدم خوب بودن کافی نیست ،یک وزیر باید کارشناس ، قوی و تجربه آموخته باشد و بتواند ببُرد ،مخصوصا با شبکه هایی که هم از نظر نفوذ خارجی برای تضعیف دولت برقرار است و هم از نظر رقبا داخلی دولت . بعضی ها هم در دولت خیلی خوب کار کردند و همانطور که آقا فرمودند باید قدر شناسی کرد. به نظر من از جناب آقا ی وزیر بهداشت و آموزش پزشکی باید قدردانی شود و ما هم تقدیر می کنیم که ۷۰۰ نفر فوتی کرونا را به صفر نفر رساند و اوضاع را عادی کرد ،باید ما قدرشناس این خدمات باشیم .دولت آقای رییسی در بخش های گوناگون موفق عمل کرده است .

در بحث گرانی های اخیر و نارضایتی مردم دولت باید چه اقدامی انجام دهد ؟

در بخش اقتصاد و گرانی ها معتقدم که آقای رئیسی باید بانیان این مشکلات تغییر دهد ولو اینکه خیلی هم آدمهای خوبی باشند .

نظرتان در مورد عملکرد وزیر اقتصاد چیست؟

بنظر من اقای خاندوزی توانسته وزرات اقتصاد را اداره کند. اتفاقا ایشان به نظر من جزو کسانی است که با تجربیاتی که به دست آورده و با نیروهای خوبی که برگزیده، می تواند مسائل اقتصاد کلان را به خوبی حل کند.البته نکته مهم مسئله مالیات هاست که اگر ایشان بتواند یک سیستم صحیح مالیاتی را در کشور برقرار کند که جلوی فرار های مالیاتی گرفته شود ، قطعا ، وزیر بسیار خوب و موفقی خواهند بود .

چندی پیش آقای ولی اسماعیلی رئیس کمیسیون اجتماعی مجلس از تشکیل یک کمیته جهت بررسی عملکرد وزیر تعاون ،کار و رفاه اجتماعی خبر داده بود ،نقش این کمیته را در این استعفا چگونه می بینید؟

من از تشکیل این کمیته اطلاعی ندارم ،اما در حال فعال کردن فراکسیون موتلفه هستیم. در این دوسال ما سعی کردیم یک مقدار فراکسیون را آرام بگذرانیم .

چرا ؟

بخاطر مسائل گوناگون و تشکیل دولت جدید و مجلس .در بحثی که این هفته داشتیم من در مجموع هیات رئیسه فراکسیون عرض کردم که یکی از کارهای واجب شما این است که نظارت و ارزیابی کنید ،دنبال آسیب شناسی نباشید.

چرا مگر آسیب شناسی ایرادی دارد ؟ بعد از آسیب شناسی می توان راهکار جهت مرتفع کردن مشکلات ارایه کرد ...

آسیب شناسی خیلی خوب است اما وقتی آدم نگاه آسیب شناسایی را دنبال می کند طبعا فقط نکات منفی آن آسیب را می بیند ،ارزیابی این است که نقاط قوت و ضعف یک وزیر را بررسی کنیم .در ایران در مجموعه وزرایی که هستند خیلی نقاط منفی نداریم (نمی گویم اصلا نداریم چرا که بعضی ها در گذشته داشته اند )اما اینکه واقعا نخواهند کار کنند بعید است ،حالا یا توان مدیریت زیر مجموعه خود را نداشته اند . بهتر است بعنوان نمایندگان ملت در این زمینه بررسی کنند و وزرایی که نقاط قوت دارند را تشویق کنند کار کنند و آنهایی که نیازمند کمک هستند به کمک شان برویم و اگر نقاط ضعف دارند با آنها صحبت شود که اگر نتوانسته اید این کار را خوب انجام دهید گناه نکرده اید ،نشده است وگرنه هر وزیری با هر سلیقه دوست دارد که در مدیریت وزارت خود موفق باشد .نمایندگان مجلس باید اینکار را کنند اما اینکه الان چکار کرده اند من خبری ندارم.

اخیرا شمار نمایندگان منتقد دولت در مجلس زیاد تر شده است ،علت چیست؟

اینها همگی آیت الله رئیسی را قبول دارند ،کسی در کشور نیست که سلامت ،فعالیت ، دلسوزی و پُرکاری ایشان را انصافا قبول نداشته باشد .طبعا نمایندگان نظراتشان را می گویند و ما از اینکه کسی با حفظ احترام نظرش را بگویدنگرانی نداریم .الان وقتی من در مورد وزیر صمت صحبت کردم قصدم جسارت به ایشان نیست و با احترام می گویم وی نتوانسته موفق باشد ولی وزیر بهداشت که او هم وزیر همین دولت است را می گویم موفق بوده است . بنابراین ، معنای انتقاد از عملکرد یک وزیر ، ناهمراهی با رئیس جمهور محترم نیست .",بادامچیان : وزیر ناموفق «صمت» هم باید برود
5,https://www.tabnak.ir/fa/news/1124501/پایان-کار-مهاجم-تیم-ملی-در-یونان,"به گزارش تابناک به نقل از تسنیم، سایت «sdna» یونان گزارش داد که باشگاه آاِک به تعدادی از بازیکنان خود اعلام کرده که جایی در برنامه‌های سرمربی تیم فوتبال این باشگاه ندارند که یکی از آنها، کریم انصاری‌فرد است.

این سایت در ادامه نوشت: آاِک برای خارج کردن نام این بازیکنان از فهرست خود به پیشرفت قابل توجهی رسیده است. انصاری‌فرد یک سال دیگر با آاِک قرارداد دارد و نمی‌خواهد یونان را ترک کند اما به او اعلام شده که باید به دنبال تیم جدیدی باشد.

سایت مذکور همچنین آورده است: له‌تالک، تانکوویچ، ورانیس نیز شرایطی مانند انصاری‌فرد را دارند و به‌زودی آاِک را ترک خواهند کرد.",پایان کار مهاجم تیم ملی در یونان؟
6,https://www.tabnak.ir/fa/news/1124500/زلزله-شدید-در-مرز-استان‌های-گیلان-و-قزوین,"

به گزارش تابناک به نقل از خبرآنلاین، زمین‌لرزه‌ای به بزرگی ۴.۶ ریشتر در عمق ۸ کیلومتری زمین مرز استان‌های گیلان و قزوین، حوالی جیرنده را لرزاند.",زلزله شدید در مرز استان‌های گیلان و قزوین
7,https://www.tabnak.ir/fa/news/1124499/کلاهبرداری-شاخ‌های-مجازی-با-توکن‌های-جعلی,"رئیس هیأت مدیره انجمن بلاکچین یکی از تأثیرات تبلیغ پروژه‌های کلاهبرداری را خروج پنهان ارز از کشور و تأثیر بر نوسانات قیمتی آن می‌داند. علوی می‌گوید: «فرض کنید که ۱۰ درصد از فالوور‌های سلبریتی مورد اشاره اقدام به خرید توکن او کنند. درواقع، خریداران به شکلی باید پول را به این سلبریتی برسانند و به‌عنوان مثال «تتر» بخرند.»

به گزارش تابناک به نقل از همشهری، استفاده از افراد مشهور و به قولی سلبریتی‌ها برای تبلیغات بازرگانی سابقه طولانی دارد. با شکل‌گیری فضای مجازی، سبک درآمدزایی این افراد از طریق تبلیغات تغییر کرد و بسیاری از آن‌ها با استناد به تعداد دنبال‌کنندگان خود، این کار را ادامه دادند.

در این میان، تعدادی از آن‌ها وارد حوزه تبلیغات رمزارزها، توکن‌ها و ان‌اف‌تی‌ها و به‌طور کلی دارایی‌های دیجیتال شدند. اخیرا هم یکی از همین سلبریتی‌های خارج‌نشین، توکنی را که به‌نام خود اوست، تبلیغ می‌کند.





او با سودآور و درآمدزا خواندن این توکن فالوور‌های خود را تشویق به خرید می‌کند. غافل از آنکه مردم کمترین اطلاعی از پشتوانه آن ندارند. به همین‌خاطر، انجمن فناوران زنجیره بلوک (انجمن بلاکچین) در مورد این توکن هشداری را صادر کرده و از مردم خواسته که با هر استدلالی، از خرید آن خودداری کنند.

سلبریتی‌ها، مجرای کلاهبرداری

امید علوی، رئیس هیأت مدیره انجمن بلاکچین کلاهبرداری‌های رمزارزی را که معروف به «اسکم» هستند دارای چند مجاری می‌داند که یکی از این مجاری سلبریتی‌ها هستند.

علوی با اشاره به اینکه پلیس فتا بار‌ها اعلام کرده که اگر سلبریتی‌ها، کانال‌ها و پیج‌ها در مورد پروژه‌های کلاهبرداری رمزارزی، پانزی و قمار تبلیغات کنند و مردم متضرر شوند، تحت پیگرد قرار می‌گیرند، می‌گوید: «بخشی از کاری که می‌توان انجام داد این است که مانع اینگونه تبلیغات شد.»

به‌گفته او «اشکالی ندارد که یک سلبریتی از طریق پیج خود درآمدزایی کند، اما همین سلبریتی باید بداند آنچه تبلیغ می‌کند چیست و آگاه باشد که مخاطب این تبلیغ مردم هستند و امکان متضرر شدن آن‌ها وجود دارد.»

رئیس هیأت مدیره انجمن بلاکچین تعریف یک ساختار برای حوزه تبلیغات و نقطه‌ای برای اطلاع‌رسانی را لازم می‌داند و از ظرفیت‌های خوبی مانند سایت ایران هشدار نام می‌برد. به‌عنوان مثال، سایت ایران هشدار می‌تواند بخشی از سایت را به دارایی‌های دیجیتال پرریسک اختصاص دهد.

علوی همچنین به این موضوع اشاره می‌کند که لیست هشدار باید از سوی یک نهاد قدرتمند مانند معاونت پیشگیری قوه قضاییه منتشر شود تا یک سلبریتی که نادانسته می‌خواهد اقدام به تبلیغ یک پروژه رمزارزی کند، با مراجعه به لیست پروژه‌های پرخطر بتواند از موضوع مطلع شود.

به‌گفته او «اکنون رسانه‌های آنلاینی هستند که بعضا پروژه‌های کلاهبرداری را تبلیغ می‌کنند که اگر یک چک‌لیست برای آن‌ها وجود داشته باشد، مانع از تبلیغات کلاهبرداری می‌شود.»

لزوم تعریف ساختار برای تبلیغات

رئیس هیأت مدیره انجمن بلاکچین با اشاره به اینکه چنین ساختاری در بسیاری از کشور‌ها تعریف شده است، می‌گوید: «به‌عنوان مثال وقتی یک رسانه می‌خواهد کالایی را تبلیغ کند، محصول مورد تبلیغ باید مجوز‌های لازم رابه‌ویژه در حوزه‌های تکنولوژی، مالی و سلامت داشته باشد.»

علوی هشدار‌های سازمان‌های مردم‌نهاد و برخی افراد را کافی نمی‌داند و معتقد است که نهاد‌های قانونگذار و حاکمیتی مرتبط باید وارد این حوزه شوند و وظایفی برای آن‌ها تعریف شود.

او به مثالی اشاره می‌کند و می‌گوید: «فرض کنید وارد شهری شده‌اید که در خانه‌ها باز و کرکره‌های مغازه‌ها بالاست و هیچ سرقتی هم در آنجا اتفاق نمی‌افتد. پس از پرس و جو متوجه می‌شوید که در این شهر قوانین دقیق و بازدارنده‌ای برای سرقت پیش‌بینی شده و پلیس‌های خوبی دارند که هیچ سارقی به‌خود اجازه نمی‌دهد، در این شهر سرقت کند. از سوی دیگر، شهری را می‌توان تصور کرد که همه اقدامات فیزیکی، مانند نصب قفل، حفاظ‌های آهنی و در‌های آکاردئونی برای جلوگیری از سرقت خانه‌ها و مغازه انجام شده است. بدیهی است شهری که با قوانین صحیح مانع سرقت شده هزینه کمتری در مقایسه با شهری که هزینه‌های بسیار برای خرید و نصب حفاظ‌های فلزی پرداخت کرده، متحمل شده است. همچنین مسئولان شهری که قانون دقیق برای سرقت تدوین کرده‌اند در مقایسه با شهر دیگر، هزینه‌های نگهداری سارق در زندان و بسیاری از هزینه‌های دیگر را هم متحمل نخواهند شد.»

قانونگذاری، مانع کلاهبرداری

رئیس هیأت مدیره انجمن بلاکچین نتیجه‌گیری می‌کند که اگر از ابتدا قوانین درست تدوین و فرهنگسازی‌های لازم انجام شود، از بسیاری از هزینه‌های آتی جلوگیری می‌شود.

علوی همچنین به پروژه‌های کلاهبرداری در حوزه دارایی‌های دیجیتال در ایران اشاره می‌کند که به راحتی جذب سرمایه می‌کنند.

او می‌گوید: «وقتی سؤال می‌شود که چرا چنین اتفاقی افتاده، پاسخی که می‌شنوید مبتنی بر اتهام زدن به‌خود دارایی‌های دیجیتال است. درحالی‌که وقتی بررسی می‌شود مشاهده می‌کنیم از ابتدا، چون نظارتی روی انتقال ریال وجود نداشته، مردم توانسته‌اند چنین مبلغی را برای خرید یک دارایی دیجیتال بی‌ارزش منتقل کنند.»

این کارشناس حوزه رمزارز می‌گوید: «اگر قوانین بانکی به درستی اجرا می‌شد کسی نمی‌توانست به راحتی در کشور میلیارد‌ها تومان جذب سرمایه کند؛ بدون اینکه دستگاه ناظر و دستگاه متولی پول از آن بی‌خبر باشد و درنهایت با چند هزار مالباخته مواجه شویم.» علوی ضعف‌های بزرگ قانونی و نظارتی را مسبب چنین اتفاقاتی می‌داند و تأکید می‌کند که قوانین باید ضمن بازدارندگی، امکان مشاهده پذیری جریان‌های پولی را در کشور فراهم کنند.

چه کسانی مانع قانونگذاری هستند

رئیس هیأت مدیره انجمن بلاکچین همچنین به یک طیف مشخص که مانع قانونگذاری در حوزه رمزارز‌ها هستند اشاره می‌کند و می‌گوید: «بسیار علاقه‌مند هستم که این افراد دستاورد‌های خود و همچنین زیان‌هایی را که به کشور وارد کرده‌اند اعلام کنند. صرف‌نظر از فرصت‌های از دست رفته، تبعات ایجاد مانع برای قانونگذاری در این حوزه، وجود هزاران مالباخته است که در دام پروژه‌هایی مانند کینگ مانی، BRG و لیام توکن گرفتار شده‌اند.»

علوی معتقد است «آنچه می‌تواند مانع این وضعیت شود این است که آن تفکری که ضرر قانونگذاری در این حوزه را بیشتر از منافع آن می‌داند، از تصمیم‌گیری کنار گذاشته شود.»

به‌گفته او «با فرض پذیرش استدلال این طیف، حداقل می‌توان چند آیین‌نامه و دستورالعمل در این‌باره صادر کرد تا شرایط موجود کنترل شود. حداقل کار این است که به رسانه‌ها اعلام شود که در حوزه رمزارز‌ها تبلیغات نکنند یا برنامه‌های آموزشی برای آگاهی مردم منتشر شود.»

خروج پنهان ارز از کشور

رئیس هیأت مدیره انجمن بلاکچین یکی از تأثیرات تبلیغ پروژه‌های کلاهبرداری را خروج پنهان ارز از کشور و تأثیر بر نوسانات قیمتی آن می‌داند. علوی می‌گوید: «فرض کنید که ۱۰ درصد از فالوور‌های سلبریتی مورد اشاره اقدام به خرید توکن او کنند. درواقع، خریداران به شکلی باید پول را به این سلبریتی برسانند و به‌عنوان مثال «تتر» بخرند.»

او موضوع را در ادامه اینگونه تشریح می‌کند: «در مرحله بعد باید تتر به این سلبریتی پرداخت شود و او به آن‌ها توکن خود را بدهد. اتفاقی که می‌افتد این است که وقتی به ازای این تتر ارز وارد کشور نمی‌شود، به‌معنای خروج ارز خواهد بود. به این ترتیب شاهد هستیم که این فرد به شکلی پنهان تبدیل به عامل خروج ارز از کشور شده است.»",کلاهبرداری شاخ‌های مجازی با توکن‌های جعلی
8,https://www.tabnak.ir/fa/news/1124498/رئیس-سازمان-انرژی-اتمی-برنامه‌ای-برای-سفر-گروسی-به-ایران-نداریمنماینده-مجلس-طاقت-مردم-تمام-شده‌ضرغامی-۲-میلیون-خرج-سلام-فرمانده-کردند-و-جهانی-شدنماینده-تهران-صداوسیما-کیسه-جدیدی-برای-خودش-دوخته-است,"در بسته خبری امروز «تابناک»، تیتر‌هایی مانند «ورود پلیس فتا به پرونده کلیپ‌های غیراخلاقی پسربچه اینستاگرامی و دو دختر» / «کاهش معنادار قیمت دلار در بازار امروز» / «واکنش وزیر اقتصاد به سرقت بانک ملی» / «تولیدکنندگان از افزایش قیمت خوشحال نمی‌شوند» و ... را می‌خوانید.

«تابناک» هر روز سعی دارد با انتخاب تیتر‌هایی از حوزه‌های مهم خبری به خصوص سیاسی و اقتصادی، شما را در جریان اخباری مهم و اثرگذار قرار دهد که قطعا باید شنیده و خوانده شوند. در این بسته خبری، نگاهی به آخرین مواضع جناح‌های سیاسی و تحولات مهم داخلی و اوضاع اقتصادی کشور انداخته می‌شود که مخاطبان با مطالعه آن به رهیافت‌های مهمی از سیر وقایع اثرگذار کشور دست خواهند یافت.

نماینده مجلس: طاقت مردم تمام شده‌

سید غنی نظری، عضو هیات رئیسه کمیسیون اقتصادی مجلس شورای اسلامی با اشاره به گرانی کالا‌ها در کشور، گفت: قیمت اجناس ساعتی تغییر می‌کند، در حالی که دولت در قانون بودجه مکلف شده است که قیمت اقلام اساسی را براساس قیمت شهریور ۱۴۰۰ ارائه دهد، اما واقعیت قیمت کالا‌ها و بویژه مواد غذایی چنین مساله‌ای را بیان نمی‌کند.

وی گفت: دولت قول داده که در مورد کنترل قیمت‌ها کار کند مدعی هستند که یارانه‌های که می‌دهند می‌تواند پوشش دهد، اما واقعیت این است که این یارانه پوشش نمی‌دهد. اینکه در صداوسیما اعلام می‌کنند که قیمت روغن تغییر نکرده است و خانواده چند نفری از یارانه اش مبلغی هم اضافه می‌آورد دروغ است، نباید اطلاعات غلط به مردم بدهند. نماینده خلخال در مجلس گفت: مجموعه عوامل داخلی و خارجی در تورم موثر است. دولت باید به عنوان متولی اجرایی کشور برنامه‌های اقتصادی مناسبی برای سروسامان دادن به وضعیت فعلی داشته باشد. طاقت مردم تمام شده است مردم ما مردم شریفی هستند برخی از آن‌ها با سیلی صورتشان را سرخ نگه می‌دارند. او گفت: ما انتظار داریم دولت برنامه داشته باشد که این گرانی‌ها کنترل شود.

ضرغامی: ۲ میلیون خرج «سلام فرمانده» کردند و جهانی شد

وزیر میراث‌فرهنگی، گردشگری و صنایع‌دستی می‌گوید که «برای انجام کار‌های ماندگار نیازی به بودجه نیست. اداره تبلیغات اسلامی شهرستان لنگرود برای سرود «سلام فرمانده» دو میلیون تومان هزینه کرد که باعث جهانی شدن آن شد.»

نماینده تهران: صداوسیما کیسه جدیدی برای خودش دوخته است

احمد نادری نماینده مجلس در توییتر خود نوشت: اینکه صداو‌سیما با اختصاص تریبون یک طرفه به بانیان و حامیان طرح ناعادلانه اصلاح سنجش و پذیرش دانشجو، کیسه جدیدی برای خودش دوخته عجیب است؛ اما عجیب تر، تناقض شعار عدالت خواهیِ آقایان جبلی-جلیلی با حمایتشان از مافیایِ معدل است. در رسانه ملی چه خبر است؟

ورود پلیس فتا به پرونده کلیپ‌های غیراخلاقی پسربچه اینستاگرامی و ۲ دختر

معاون فرهنگی ـ اجتماعی پلیس فتای انتظامی کشور از ورود این پلیس به پرونده پسربچه اینستاگرامی خبر داد که کلیپ‌های غیراخلاقی زیادی را با حضور دو دختر تهیه کرده بود. اخیراً پست‌های یک پسر خردسال در اینستاگرام با بازخورد‌ها و واکنش‌های مختلفی مواجه شده است. در پست‌های وی دو دختر کم‌سن‌وسال به‌عنوان ""ملکه‌های زیبای او"" نیز حضوری نامتعارف دارند و دیالوگ‌هایی که میان آن‌ها رد و بدل می‌شود، نشان از این دارد که آن‌ها صرفاً مجریان سناریو‌های از پیش تعیین‌شده‌ای هستند که تیمی بزرگسال برای آن‌ها نوشته است.

فعالیت روزانه و سطح فیلم‌های تولید شده در صفحه منتسب به این پسربچه، سؤالات و ابهاماتی متعدد و جدی را ایجاد کرده بود تا اینکه درز برخی اطلاعات و تصاویر از ""پشت‌صحنه"" ضبط و تولید محتوای خاص این صفحه، به‌ روشنی بر گمانه فوق تأکید گذاشت که یک تیم حرفه‌ای با برنامه‌ریزی قبلی برای تولید این پست‌های خاص با هزینه‌کرد‌های سنگین مالی در عقبه این صفحه حضور دارد و این کودکان تنها مجریان دیدگاه‌های آن‌ها هستند. در رابطه با پرونده مذکور با سرهنگ رامین پاشایی؛ معاون فرهنگی ـ اجتماعی پلیس فتای انتظامی کشور گفت‌وگو کردیم. وی با تأکید بر اینکه در بسیاری از این صفحات، کودکان تنها بازیگر بوده و نقش‌گردان اصلی و بازیگردان پشت صحنه، افراد دیگر یا خانواده این کودکان هستند، گفت: برای افراد دخیل در این موضوع، پرونده قضائی تشکیل شد، اما چون در حوزه کودک و نوجوان برخورد می‌کنیم، نوع برخورد ما متفاوت است.

شخص، ولی فقیه هم یک نعمت بزرگ الهی محسوب می‌شود

حجت‌الاسلام و المسلمین عبدالله حاجی‌صادقی نماینده، ولی فقیه در سپاه پاسداران انقلاب اسلامی: ولایت‌مداری کلید همه موفقیت‌ها است و البته نه‌ فقط ولایت‌فقیه یک هدیه بزرگ است بلکه شخص، ولی فقیه هم یک نعمت بزرگ الهی محسوب می‌شود و ما بدون ولایت به توحید نخواهیم رسید.

رئیس سازمان انرژی اتمی: برنامه‌ای برای سفر گروسی به ایران نداریم

رئیس سازمان انرژی اتمی با تاکید بر اینکه ما مشکلی برای ادامه تعامل با آژانس بین المللی انرژی اتمی نداریم، گفت: البته در صورتی که آن‌ها به تعهدات خود در برجام عمل کنند، آژانس باید در چارچوب پادمان کار خودش را نسبت به ما دنبال کند. محمد اسلامی رئیس سازمان انرژی اتمی در پاسخ به سوالی مبنی بر اینکه تعاملات سازمان انرژی اتمی با توجه به بیانیه شورای حکام علیه ایران، با آژانس بین المللی انرژی اتمی چگونه خواهد بود، گفت: روابط ایران با آژانس بین المللی انرژی اتمی همچنان برقرار است و براساس پادمان عمل می‌کنیم.

وی در گفت‌وگو با خانه ملت تاکید کرد: برجام مواردی را به بهانه‌هایی به کشور ما تحمیل کرده و اگر قرار است، این بهانه‌ها باقی بمانند و برجام هم باشد، مسلما خلاف توافق‌نامه خواهد بود. رئیس سازمان انرژی اتمی تصریح کرد: بنابراین همه باید به تمام موضوعاتی که در برجام ذکر شده، پایبند باشند. نمی‌شود که بخشی از موارد در برجام را بیرون بیاورند و بگویند، این مطالب جداست و بعد نیز اعلام کنند، برجام نیز وجود دارد؛ تمامی موارد باید در کنار هم پیش برود. اسلامی بیان کرد: ما مشکلی برای ادامه تعامل با آژانس انرژی اتمی نداریم، البته در صورتی که آن‌ها به تعهدات خود در برجام عمل کنند. آژانس بین المللی انرژی اتمی باید در چارچوب پادمان کار خودش را نسبت به ما دنبال کند. رئیس سازمان انرژی اتمی همچنین در پاسخ به سوالی در خصوص اینکه آیا گروسی مدیر کل آژانس بین‌المللی انرژی اتمی برنامه‌ای برای سفر به ایران دارد یا خیر، اظهار کرد: ما برنامه‌ای برای سفر وی به ایران نداریم.

کاهش معنادار قیمت دلار در بازار امروز

رئیس سابق کانون صرافان گفت: به دلیل کاهش تقاضا در برابر افزایش عرضه ارز صادراتی، شاهد افت هزار و ۲۰۰ تومانی نرخ دلار در صرافی‌ها هستیم. لواسانی اظهار داشت: در حال حاضر روند عرضه و تقاضا در صرافی‌ها به گونه‌ای است که صادرکنندگان به دلیل نگرانی از کاهش نرخ ارز، اقدام به عرضه حجم انبوهی از ارز‌های صادراتی خود به شبکه صرافی‌ها کرده‌اند، اما در مقابل، صرافی‌ها نیز به دلیل کاهش تقاضای ارز، با محدودیت در عرضه و فروش به متقاضی مواجه هستند؛ لذا برآیند این موضوع به گونه‌ای است که با توجه به اینکه خروجی صرافی‌ها در سرفصل سایر، فقط عدد ۲۰۰۰ دلار است، در نتیجه این سقف را ما در این شرایط کم می‌بینیم و تقاضا داریم تا بانک مرکزی نسبت به افزایش این سقف اقدام کند.



واکنش وزیر اقتصاد به سرقت بانک ملی

سید احسان خاندوزی درمورد سرقتی که هفته قبل در بانک ملی رخ داد اظهار کرد: این یک فرصت با هزینه بزرگ برای این بود که در کل سازوکار‌های مسئولیت امانی سیستم بانکی دقت بیشتری صورت بگیرد، چون در رگولاتوری و تنظیم‌گری نقش امانی بانک‌ها سال‌ها بود که اتفاقی نیفتاده بود. وزیر امور اقتصادی و دارایی افزود: من از مدیرعامل بانک ملی خواستم و آن‌ها درحال بازنگری هستند. البته این جریان نه فقط برای بانک ملی بلکه برای شورای هماهنگی بانک‌های دولتی باید رخ دهد که زمینه را برای سال‌های آینده ایجاد کند تا از این تهدیدی که هزینه‌زا بود به مثابه اصلاح سیستم بانکی استفاده شود.



تولیدکنندگان از افزایش قیمت خوشحال نمی‌شوند

دبیر انجمن صنایع لوازم خانگی ایران در پاسخ به سوالی درباره احتمال افزایش قیمت لوازم خانگی گفت: انجمن چند نامه به وزارتخانه و سازمان حمایت برای تعدیل قیمت ارسال کرده و به دنبال بررسی آن است تا حداقل این امکان فراهم شود که واحد‌ها ادامه فعالیت دهند. تعامل نسبتا خوبی هم برقرار شده تا هم مشکلات تولیدکنندگان و هم مصرف کنندگان را در نظر بگیرند و مراتب تعدیل قیمت با مجوز تنظیم بازار عملیاتی شود. اما میزان آن هنوز مشخص نیست. وی با بیان اینکه تولیدکنندگان از افزایش قیمت خوشحال نمی‌شوند، تصریح کرد: در حال حاضر در بازار لوازم خانگی شاهد رکود هستیم و فروشندگان برخی کالا‌های خود را مدت دار می‌فروشند. در اصل واحد‌ها هم از افزایش قیمت استقبال نمی‌کنند، چرا که بازار کشش ندارد.



گرانی سیمان به دلیل قطعی برق

همانند سال گذشته محدودیت‌های ایجاد شده برای برق کارخانجات فولاد و سیمان منجر به گران شدن این کالا‌ها در بازار شده؛ به نحوی که قیمت سیمان در خرده فروشی‌ها از حدود پاکتی ۵۰ هزار تومان به ۶۵ هزار تومان و در مناطقی تا ۹۰ هزار تومان رسیده است.



سقوط آزاد بیت‌کوین به ۱۵ هزار دلار حتمی است؟

در حال حاضر یکی از علاقه‌مندان به ارز‌های دیجیتال درباره کاهش قیمت کریپتو مواردی را ارائه کرده است؛ اوایل سال جاری در آوریل، وی سطوح بعدی بیت‌کوین، اتریوم و بایننس کوین را پیش‌بینی کرد. اولین پیش‌بینی وی در مورد بیت‌کوین و ارزش بین ۲۵هزار تا ۲۲هزار دلار بود که روز دوشنبه به وقوع پیوست. دو پیش‌بینی دیگر وی، رسیدن اتریوم به سطوح ۸۰۰ تا ۱۲۰۰ دلاری و رسیدن بایننس کوین به سطوح ۴۰ تا ۸۰ دلاری بود. در حالی که آن‌ها هنوز محقق نشده‌اند، اما با توجه به قیمت‌های فعلی و الگوی فروش، این پیش‌بینی‌ها نیز چندان دور از انتظار نیستند. برخی از معامله‌گران معتقدند که در این چرخه یک سطح بازگشتی جدید ۱۹هزار و ۵۰۰ دلاری نیز محتمل است.



کیتی استاکتون، موسس و شریک مدیریت فرلید استراتژیز، قیمت پشتیبانی بعدی بیت‌کوین را ۱۹هزار و ۵۰۰ دلار پیش‌بینی می‌کند. همچنین، یکی دیگر از معامله‌گران رمزارز به نام رکت کپیتال پیش‌بینی می‌کند که پایین‌ترین قیمت بیت‌کوین بعدی در حدود ۱۹هزار دلار یا ۱۵هزار و ۵۰۰ دلار باشد. پیش بینی او بر اساس داده‌های تاریخی بیت‌کوین در میانگین متحرک هفتگی است. از نظر تاریخی، بیت‌کوین تمایل دارد منفی ۱۴ درصد تا منفی ۲۸ درصد کمتر از میانگین متحرک ۲۰۰ هفته‌ای باشد. در حال حاضر منفی ۱۴ درصد به معنای ۱۹ هزار و منفی ۲۸ درصد به این معناست که بیت‌کوین می‌تواند قبل از برگشت به سمت بالا به ۱۵هزار و ۵۰۰ دلار برسد. پایین‌ترین قیمت بیت‌کوین یعنی ارزش ۱۵و ۵۰۰ دلاری می‌تواند برای بازار آلت‌کوین نیز فاجعه‌بار باشد.



تورم آلمان به قله ۵۰ سال گذشته رسید

افزایش قیمت حامل‌های انرژی ناشی از تحریم‌های اعمال شده علیه روسیه در حال بالا بردن قیمت کالا‌ها در آلمان است و نرخ تورم در این کشور به بالاترین میزان در ۵۰ سال گذشته رسیده است.



غیب شدن یکباره رب‌گوجه فرنگی

از چند روز پیش که حرف‌وحدیث‌هایی در مورد افزایش قیمت رب گوجه فرنگی و کنسرو ماهی از سوی تولیدکنندگان این بخش‌ها مطرح شده، به‌رغم اینکه در اغلب واحد‌های صنفی خُرد و همچنین فروشگاه‌های آنلاین به‌راحتی می‌توان به رب گوجه فرنگی و کنسرو ماهی دسترسی پیدا کرد، اما فروشگاه‌های زنجیره‌ای در اقدامی قابل‌تامل از چند روز گذشته قفسه رب گوجه فرنگی را خالی و جای آن را با سُس گوجه فرنگی پر کرده‌اند. /نود اقتصادی

",رئیس سازمان انرژی اتمی: برنامه‌ای برای سفر گروسی به ایران نداریم/نماینده مجلس: طاقت مردم تمام شده‌/ضرغامی: ۲ میلیون خرج «سلام فرمانده» کردند و جهانی شد/نماینده تهران: صداوسیما کیسه جدیدی برای خودش دوخ
9,https://www.tabnak.ir/fa/news/1124497/ذوالنوری-سران-سه-قوه-به-داد-مملکت-و-مردم-برسند,"مجتبی ذوالنوری نماینده مردم قم در مجلس شورای اسلامی در ادامه با بیان اینکه امروز یک موج نامیمونی آغاز شده که این القا را به وجود بیاورد که نظام جمهوری اسلامی در حل مشکلات مردم ناکارآمد است، عنوان کرد: اگر ناکامی و ناکارآمدی وجود داشته و یا دارد، مقصر آن انقلاب و نظام اسلامی نیست، بلکه مقصر آن دولت هایی هستند که ارزش ها، اصول و اولویت ها را نادیده می گیرند.

به گزارش «تابناک» به نقل از ایلنا، عضو کمیسیون امنیت ملی مجلس با بیان اینکه هرجا به اولویت‌ها توجه کردیم، به توان داخلی اهتمام ورزیدیم، موفق بوده‌ایم، گفت: هرکجا با تکیه بر توانمندی‌های خود اقدام کردیم توانستیم یا تحریم‌ها را خنثی یا بی‌خاصیت کرده و یا آنها را دور بزنیم.

مجتبی ذوالنوری در نشست علنی امروز (سه شنبه، ۲۴ خرداد ماه) مجلس شورای اسلامی در نطق میان دستور خود با بیان اینکه حضرت علی(ع) برای اضمحلال و فروپاشی دولت ها ۴ دلیل بیان می کنند، گفت: ایشان می فرمایند، اصول را زیر پا گذاشتن و ضایع کردن، فروع و مسائل غیراولویت‌دار را مورد اهتمام و توجه قرار دادن و اولویت‌ها و اصول را نادیده گرفتن و زیر پا گذاشتن شایسته سالاری باعث فروپاشی دولت ها می شود لذا نیاز امروز کشور و برون‌رفت از وضعیت فعلی، توجه به این بیان نورانی حضرت امیرالمؤمنین علی(ع) است.

نماینده مردم قم در مجلس شورای اسلامی در ادامه با بیان اینکه امروز یک موج نامیمونی آغاز شده که این القا را به وجود بیاورد که نظام جمهوری اسلامی در حل مشکلات مردم ناکارآمد است، عنوان کرد: اگر ناکامی و ناکارآمدی وجود داشته و یا دارد، مقصر آن انقلاب و نظام اسلامی نیست، بلکه مقصر آن دولت هایی هستند که ارزش ها، اصول و اولویت ها را نادیده می گیرند.

وی در ادامه با تقسیم مسائل کشور در ۳ حوزه اظهار داشت: یک حوزه اموری که تحریم ها متوجه آنها نبوده، یک حوزه که تحریم ها به آنها توجه داشته و حوزه سوم مسائلی که تمرکز ثقل تحریم ها بر آنها بوده است؛ می بینیم در اموری که تحریم ها دخالتی در آن نداشته، در آن امور پسرفت و عقب افتادگی داریم که مثال آن موضوع زرشک، زعفران، پسته، فرش و بسیاری از موارد است که امروز اگر سوال کنیم در این حوزه هایی که مورد توجه تحریم نبوده، پسرفت داشته ایم یا پیشرفت؛ باید اقرار به پسرفت کنیم.

ذوالنوری در ادامه با اشاره به حوزه دوم که تحریم ها در آن اثر داشته است، گفت: هرجا به اولویت ها توجه کردیم، به توان داخلی اهتمام ورزیدیم و هرکجا با تکیه بر توانمندی های خود اقدام کردیم توانستیم یا تحریم ها را خنثی یا بی خاصیت کرده و یا آنها را دور بزنیم.

این نماینده مردم در مجلس یازدهم با اشاره به حوزه سوم که حوزه ثقل تحریم ها است، عنوان کرد: امروز جمهوری اسلامی در مسائل تجهیزات دفاعی و نظامی با یاری خدا به چند کشور دنیا تسلیحات و تجهیزات صادر می کند و با ساخت و تولید سلاح های سبک، سنگین، نیمه سنگین و انواع آتشبار، ساخت تانک و نفربر، خودروهای زرهی شنی‌دار و چرخدار، زیردریایی، ناو و ناوچه، هواپیما و هلی کوپتر و موشک های قاره پیما دنیا را متحیر کرده ایم.

وی همچنین با یادآوری این مطلب که امروز در زمینه هسته ای، ۷ کشور دنیا قادر به تولید سوخت هسته ای هستند، گفت: جوانان این ملت توانستند کشور ما را در ردیف این ۷ کشور اول دنیا قرار دهند. امروز ۱۱ کشور دنیا توان غنی سازی اورانیوم را دارد که جمهوری اسلامی یکی از این کشورها است.

ذوالنوری اضافه کرد: امروز در زمینه نانو و همه مسائل رادیوداروها، دنیا را متحیر کرده ایم چرا که در این عرصه ها ایمان، اعتقاد، تمسک به اصول، پایبندی به ارزش ها، ولایتمداری و روحیه انقلابی در کار بوده و هر کجا روحیه انقلابی کنار زده شد، آن حوزه آلوده، ناکارآمد و حوزه پسرفت و عقب ماندگی شد.

عضو کمیسیون امنیت ملی و سیاست خارجی مجلس شورای اسلامی در پایان خاطرنشان کرد: تقصیرها را به گردن انقلاب، آرمان ها و ارزش ها نیندازیم. تقصیرها آن جایی است که از اصول انقلاب عدول کرده ایم و من امروز به سران سه قوه می گویم که باید به داد مملکت و مردم برسند.",ذوالنوری: سران سه قوه به داد مملکت و مردم برسند
10,https://www.tabnak.ir/fa/news/1124480/دیدار-وزرای-امور-خارجه-ایران-و-پاکستان,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,دیدار وزرای امور خارجه ایران و پاکستان
11,https://www.tabnak.ir/fa/news/1124496/روح-الامینی-چند-وزیر-دیگر-برای-استعفا-پیشگام-شوند,"نماینده مردم تهران در مجلس ضمن اشاره به اینکه تغییرات در دولت عین تقویت دولت است، گفت: به نظرم دو یا سه وزیر دیگر پیشگام شده و با استعفای خود کاری کنند که زحمت دولت و مجلس کمتر شود.

به گزارش «تابناک» به نقل از ایسنا، عبدالحسین روح الامینی نجف آبادی در جلسه علنی امروز(سه‌شنبه) مجلس شورای اسلامی در تذکر شفاهی ضمن تشکر از فعالیت‌های وزیر تعاون، کار و رفاه اجتماعی گفت: به نظرم دو یا سه وزیر دیگر پیشگام شده و با استعفای خود کاری کنند که زحمت دولت و مجلس کمتر شود و انرژی قوا صرف مسائل اصلی مردم از جمله معیشت شود.

نماینده مردم تهران در مجلس یازدهم استعفای مسئولان نامبرده را «جهاد عملی در جهت تقویت دولت» خواند و گفت: نفوذی‌ها، نابلدها، و نفع طلبان، این تغییرات را مخالفت با دولت تلقی نکنند، بلکه این تغییرات عین تقویت دولت است. سایر وزرا با قوت، اقتدار و جهاد شبانه روزی و بدون اعتنا به سرزنشِ سرزنش کنندگان باید به وظایف خود عمل کنند.

این عضو کمیسیون بهداشت و درمان در تذکری خطاب به وزارت بهداشت گفت: توصیه می کنم این وزارتخانه تصویب ضوابط و آیین نامه های قانون حمایت از جوانی جمعیت را تسریع کند. قانون بودجه یک قانون مترقی است که دولت اختیارات وسیعی داده است. دولت اصلاحات قیمت را با اختصاص کالابرگ و یارانه در حوزه معیشت و حمایت بیمه‌ای در حوزه درمان اجرا کند تا فشار به مردم وارد نشود.",روح الامینی: چند وزیر دیگر برای استعفا پیشگام شوند
12,https://www.tabnak.ir/fa/news/1124493/شادی-جالب-مجری-استرالیایی-پس-از-صعود,"گزیده‌ خبرهای «تابناک جوان» را اینجا بخوانید.

ما برای شما، در تابناک جوان هر روز گزید‌ه‌ای از آخرین اخبار و مطالب جذاب پیرامون موضوعات کسب و کار، رسانه، فرهنگ و هنر، خانواده، نشاط و سرگرمی، جامعه و ... را تولید و/یا ارائه می‌کنیم. «تابناک جوان» برای انتشار مطالب ارسالی شما نیز آمادگی دارد! روی تیتر‌ها کلیک کنید تا گزارش کامل گزیده خبر‌های «تابناک جوان» را بخوانید.",شادی جالب مجری استرالیایی پس از صعود
13,https://www.tabnak.ir/fa/news/1124495/چرا-عرضه-اولیه-تپسی-برای-عموم-نبود,"امروز مطالبی همچون ریزش قیمت دلار در بازار امروز + فیلم، پیش بینی مهم از بورس فردا چهارشنبه، خبر‌های مهم برای برکت، این نماد‌ها در صدر تقاضای سهامداران، خبر خوب میثم فدایی برای سهامداران اتکاسا، شایعه رشد قیمت بنزین دو گانه سوز‌ها را پرتقاضا کرد!؛ در سایت نبض بورس قرار گرفته است.

روزانه در سایت ""نبض بورس"" گزید‌ه‌ای از آخرین اخبار و مطالب جذاب پیرامون بازار سرمایه، مسکن، ارز، انرژی و سرمایه گذاری تهیه و منتشر می‌گردد.",شایعه رشد قیمت بنزین دو گانه سوزها را پرتقاضا کرد!
14,https://www.tabnak.ir/fa/news/1124494/برگزاری-غیرعلنی-دادگاه-سرکرده-گروهگ-تروریستی,"به گزارش «تابناک» به نقل از مرکز رسانه قوه قضاییه، این جلسه با حضور متهم، وکیل مدافع و تعدادی از خانواده‌های شهدای ترور شده توسط این گروهک تروریستی برگزار شد.

بمب گذاری در اداره مسکن و شهرسازی اهواز، عملیات بمب گذاری سازمان برنامه و بودجه اهواز، بمب گذاری در اداره محیط زیست، بمب گذاری انتقال خط لوله‌های نفت، بمب گذاری در محور انتقال نفت آبادان و اهواز و ماشهر، بمب گذاری در فرمانداری دزفول و آبادان، برنامه ریزی به جهت بمب گذاری در دادگستری اهواز و حمله تروریستی به مراسم شروع هفته دفاع مقدس در شهر اهواز، از اهم موارد تفهیم شده به متهم در جریان ابلاغ کیفرخواست است.

روند رسیدگی به این پرونده همچنان ادامه خواهد داشت و جلسات بعدی دادگاه طی روزهای آینده برگزار می‌شود.

گفتنی است، پیش از این اعلام شده بود جلسه دادگاه لغو شده است، ولی دادگاه به صورت غیرعلنی برگزار شد.",برگزاری غیرعلنی دادگاه سرکرده گروهگ تروریستی
15,https://www.tabnak.ir/fa/news/1124492/امیدوارم-آقای-رئیسی-سنت-سئه-را-کنار-بگذارد,"یک جامعه شناس در توصیه به رئیسی اعلام کرد: به عبدالملکی پست جدید ندهید!

جوادی یگانه جامعه شناس در توییتر نوشت: آقای رئیسی سنت بلافاصله پست دادن به مدیر برکنارشده را کنار بگذارد؛ پست دادن بعد برکناری، خراشیدن افکار عمومی است.",امیدوارم آقای رئیسی سنت سئه را کنار بگذارد!
16,https://www.tabnak.ir/fa/news/1124491/واکنش-رسانه-احمدی‌نژاد-به-استعفای-عبدالملکی,"حجت عبدالملکی، وزیر کار با ارائه نامه‌ای به رئیس‌جمهور رسماً استعفای خود را اعلام کرد و زاهدی وفا سرپرست شد.

به گزارش «تابناک»، کانال تلگرامی «دولت بهار» با اعلام این مطلب در زیر عنوان «آدرس غلط استعفای عبدالملکی» نوشت:

فازغ از ویژگیهای فردی، خطاهای مدیریتی و کم تجربگی وزیر مستعفی، آنچه کار عبدالملکی را به استعفای زودهنگام رساند، سیاستهای غلط و بی‌برنامگی دولت رییسی و پدرخواندگان دولت مدعی انقلابی‌گری بود.

استعفای عبدالملکی قطعا پاسخ ابهامات و پرسشهای جدی نخواهد بود. ابهامات و پرسشهایی که سید محرومان باید پاسخگوی آنها باشد.",واکنش رسانه احمدی‌نژاد به استعفای عبدالملکی
17,https://www.tabnak.ir/fa/news/1124490/ماجرای-نقل-قول-بنزینی-سخنگوی-دولت-چه-بود,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,ماجرای نقل قول بنزینی سخنگوی دولت چه بود؟
18,https://www.tabnak.ir/fa/news/1124489/ادعای-نیویورک-‌تایمز-درباره-ترور-یک-نخبه-ایرانی,"روزنامه نیویورک ‌تایمز در گزارشی به‌ قلم رونن برگمن خبرنگار صهیونیست و فرناز فصیحی روزنامه‌نگار فارسی‌زبان خود با ارائه داستان جدیدی از ماجرای درگذشت ایوب انتظاری از افراد نخبه ایرانی اهل یزد سعی کرد آن را یک اتفاق امنیتی و در قالب ترور نشان دهد.

به گزارش «تابناک» به نقل از تسنیم، طی روزهای گذشته یکی از اعضای سپاه پاسداران انقلاب اسلامی به‌نام «علی کمانی» و یکی از کارکنان وزارت دفاع به‌نام «محمد عبدوس» به شهادت رسیدند.

سپاه استان اراک دو شب قبل در اطلاعیه‌ای به موضوع شهادت علی کمانی از رزمندگان یگان هوافضا اشاره کرد و گفت که این اتفاق بر اثر یک سانحه رانندگی رخ داده است.

وزارت دفاع نیز روز گذشته درخصوص شهادت محمد عبدوس بیانیه‌ای صادر و علت آن را سانحه در حین مأموریت عنوان کرد. وزارت دفاع اطلاعات بیشتری از این موضوع منتشر نکرد ولی اعلام شد که این اتفاق در سمنان رخ داده است.

با این حال برخی رسانه‌های خارجی ازجمله تلویزیون ایران اینترنشنال وابسته به سعودی، در خبرسازی پیرامون این ماجرا و با ادعای گفتگو با «یک مقام آگاه ایرانی» مدعی شد که این دو نفر در زمینه «ساخت و توسعه تسلیحات برای حزب‌الله لبنان» کار می‌کردند.

این تلویزیون سعودی در داستان‌سرایی دیگری هر دوی این شهدا را عضو سپاه پاسداران و «دو افسر مهندس در سپاه» معرفی و سعی کرده است با ارتباط دادن این مسئله به ترور شهید صیاد خدایی و اتفاقات دیگر یکی دو ماه اخیر، شهادت این افراد را حادثه‌ای امنیتی و با دخالت خارجی (صهیونیست‌ها) نشان دهد.

این شکل داستان‌سرایی‌ها و انتشار داده‌های کذب و بدون سند، در سال‌های اخیر به یکی از روندهای جاری در رسانه‌های مخالف جمهوری اسلامی ایران تبدیل شده است.

نمونه دیگر، روزنامه نیویورک‌تایمز است که در گزارشی به‌قلم رونن برگمن خبرنگار صهیونیست و فرناز فصیحی روزنامه‌نگار فارسی‌زبان خود، با ارائه داستان جدیدی از ماجرای درگذشت ایوب انتظاری از افراد نخبه ایرانی اهل یزد، سعی کرد آن را یک اتفاق امنیتی و در قالب ترور افراد مؤثر داخل کشور نشان دهد.

این روزنامه در خصوص فوت ایوب انتظاری نوشت این ماجرا یک ترور بیولوژیک (مسموم کردن شخص) است و برای باورپذیر کردن داستان خود ـ همچون تلویزیون اینترنشنال و مثل روندهای سابق خود ـ دست به دامن یک «منبع آگاه ایرانی» شده است، و هیچ‌جا توضیح نمی‌دهد که چرا مخاطب باید باور کند منبع آگاهی این‌چنین بی‌نام‌ونشان در میان است!

این در حالی است که علاوه بر آنکه قوه قضائیه و سایر منابع رسمی نیز این ادعا را (ترور ایوب انتظاری و شهادت وی) که پیش از نیویورک تایمز در فضای مجازی و توسط اکانتهای بعضاً ناشناس مطرح شده بود، رسماً تکذیب کردند و هیچ شواهدی مبنی بر ترور نیز ارائه نشده است. درواقع تقریباً در تمامی داستان‌سازی‌های این رسانه‌ها یک عنصر ثابت خیالی به‌نام منبع آگاه ایرانی وجود دارد.

در گزارش تلویزیون سعودی اینترنشنال نیز ادعای مطرح‌شده درخصوص دو شهادت اخیر از قول یک منبع آگاه آورده شده است.

در ماه های اخیر برخی رسانه‌های غربی و به‌خصوص رسانه‌های فارسی‌زبان در یک عملیات روانی مشترک سعی دارند هرگونه اتفاق داخل ایران را یک موضوع امنیتی نشان دهند و در این میان صهیونیست‌ها نقشی پررنگ‌تر ایفا می‌کنند.",ادعای «نیویورک ‌تایمز» درباره ترور یک نخبه ایرانی
19,https://www.tabnak.ir/fa/news/1124488/شمایی-که-انگ-می‌زنید-خودتان-قاچاقچی-هستید,"سعیدی در تذکر دیگری به رئیس جمهور بیان کرد: آیا رواست که منطقه آزاد چابهار به عنوان پیشران توسعه مکران طی ۶ ماه بدون مدیرعامل باشد حال اینکه قرار بود این بنگاه اقتصادی محرک اقتصاد ملی و فراملی بوده و اکنون حتی از پرداخت حقوق کارکنان خود بازمانده است. وزیر اقتصاد و دبیر شورایعالی مناطق آزاد تا چه زمانی می خواهید فرصت سوزی کنید؟

به گزارش «تابناک» به نقل از ایسنا، معین الدین سعیدی در جلسه علنی امروز (سه شنبه) در تذکر شفاهی گفت: بند (ت) تبصره یک ماده یک قانون جوانی جمعیت با روح قانون و منویات مقام معظم رهبری و اصل عدالت در تضاد است. چگونه همه ملت ایران از مزایای این قانون بهره مند شوند اما مردم سربلند سیستان و بلوچستان از این نعمت بی بهره هستند؟ اکنون که طرح دو فوریتی حذف این تبصره در دستور مجلس قرار گرفته با رأی قاطع و انقلابی خود به آن، عدالت علوی را اجرایی کنید.

وی در تذکر دیگری به رئیس جمهور بیان کرد: آیا رواست که منطقه آزاد چابهار به عنوان پیشران توسعه مکران طی ۶ ماه بدون مدیرعامل باشد حال اینکه قرار بود این بنگاه اقتصادی محرک اقتصاد ملی و فراملی بوده و اکنون حتی از پرداخت حقوق کارکنان خود بازمانده است. وزیر اقتصاد و دبیر شورایعالی مناطق آزاد تا چه زمانی می خواهید فرصت سوزی کنید؟

سعیدی در تذکری به وزارت نفت، اظهار کرد: مسئولان تهران نشین فرافکنی نکنید. زمانی که جمعیت چابهار تنها یک چهارم میزان جمعیت کنونی بود از جایگاه های سوخت بیشتری برخوردار بود اما اکنون براساس آمار رسمی استانداری ۸۵ درصد سوخت قاچاق استان از خارج استان می آید. شمایی که انگ قاچاق به مردم سیستان و بلوچستان می زنید قاچاقی خودتان هستید.

این نماینده مجلس در تذکری دیگری بیان کرد: اکنون که وزارت آموزش و پرورش، معلمان خرید خدمات، حق التدریسی های بعد از سال ۹۱ و فرهنگیان طرح مهرآفرین را فراموش کرده مجلس برای تبدیل وضعیت این عزیزان اقدام کنید. تا چه زمانی این بزرگواران شرمنده خانواده های خود باشند؟ آئین نامه رتبه بندی با قانون مصوب مجلس سازوکار نیست؛ با آبروی معلمان بازی نکنید.

سعیدی در تذکری به وزرای آموزش و پرورش و بهداشت، گفت: کمبود پزشک و معلم در مناطق محروم سیستان و بلوچستان بیداد می کند و تنها راه حل قطعی آن افزایش سهمیه ورودی داوطلبان بوم شهرستان برای دانشگاه علوم پزشکی و فرهنگیان است. چگونه دانش آموزان مناطق محروم با دانش آموزان منطقه یک زاهدان رقابت کنند؟ تا چه زمانی باید از دردهای بی پایان بیماران چابهاری و نیک شهری سخن بگویم؟ چرا معاونان شما یک سفر تشریف نمی آورند تا ببینند مردم در بیمارستان ها چه می کشند؟ سیستان و بلوچستان همیشه پشتیبان کشور، نظام و ولایت بوده، هست و خواهد بود.",شمایی که انگ می‌زنید، خودتان قاچاقچی هستید
20,https://www.tabnak.ir/fa/news/1124481/شهر-ملی-سفال,شهرستان شهرضا در استان اصفهان با ۳۰ کارگاه فعال سفال‌گری یکی از مراکز تولید سفال در کشور است که ۷۰ درصد از خاک زمین‌های آن برای ساخت سفال مناسب و به همین جهت در سال گذشته موفق شد عنوان «شهر ملی سفال» را به خود اختصاص دهد. سفال این شهر سابقه ۷۰۰ ساله دارد که از دوران صفویه آغاز شده و تولید آن از خاک رس و خاک سفیدپخت (گل سنگ) انجام می‌شود. سفالگری یکی از کهن‌ترین هنرهای بشری است و ایرانیان نخستین قومی بودند که این هنر را ابداع و از ظروف سفالی استفاده کردند./خدیجه نادری,شهر ملی سفال
21,https://www.tabnak.ir/fa/news/1124486/پیامدهای-گرمای-هوا-برای-زنان-باردار,"زنان باردار از قربانیان تغییرات اقلیمی هستند به گونه ای که به ازای هر یک درجه سانتیگراد افزایش دما، موارد زایمان زودهنگام یا مرده زایی حدود پنج درصد افزایش پیدا می کند.

به گزارش ایسنا، گرمای هوا ناشی از تغییرات اقلیمی موجب شده زنان باردار در جنوب پاکستان و میلیونها زن دیگر در سراسر جهان از پیامدهای این بحران در امان نباشند. بر اساس تجزیه و تحلیل ۷۰ مطالعه انجام شده از اواسط دهه ۱۹۹۰ مشخص شده زنان باردار که برای مدت زمان طولانی در معرض گرما قرار می گیرند، بیشتر در معرض خطر ابتلا به این عوارض هستند.

سیسیلیا سورنسن، مدیر کنسرسیوم جهانی اقلیم و آموزش بهداشت در دانشگاه کلمبیا گفت: تاثیر آشکار گرمایش جهانی بر سلامت زنان به طور بسیار مستند ارائه نشده است. این موضوع تا حدی به این دلیل است که گرمای شدید تمایل به تشدید بیماریهای دیگر دارد.

زنان به طور ویژه در کشورهای فقیر در برابر افزایش دما آسیب‌پذیر هستند زیرا بسیاری از آن‌ها چاره‌ای جز کار کردن در دوران بارداری و بلافاصله پس از زایمان ندارند.

به گزارش خبرگزاری رویترز، در ماه های اخیر مناطق جنوب آسیا دچار گرمای شدیدی شده است. به گفته کارشناسان، موج گرمای شدیدی که ماه آوریل پاکستان و هند را فرا گفت، ۳۰ برابر بیشتر احتمال دارد که به دلیل تغییرات آب و هوایی رخ داده باشد. دمای جهانی حدود ۱.۲ درجه سانتیگراد از سطح قبل از صنعتی شدن بالاتر رفته است. با تداوم افزایش دما، انتظار می رود که موج گرمای شدید افزایش یابد.",پیامدهای گرمای هوا برای زنان باردار
22,https://www.tabnak.ir/fa/news/1124485/پلنگ-۱۳-ساله-ارم-تلف-شد,"ماده پلنگ ۱۳ ساله این باغ وحش - که در سال ۹۱ از تله شکارچیان گرفته شده بود و به علت عفونت شدید دست با عمل جراحی و قطع دست به زندگی برگشت ، روز ۲۳ خرداد ماه به دلیل عفونت مزمن تلف شد.

به گزارش ایسنا، پیمان محمدزاده - دامپزشک باغ وحش ارم - در توضیح علت مرگ این گونه جانوری گفت- صبح روز جمعه (۲۰ خردادماه) به دنبال اطلاع مراقبان مبنی بر بی‌اشتهایی و بیحالی حیوان بلافاصله با هماهنگی و مشورت با اساتید دانشکده دامپزشکی دانشگاه تهران و دامپزشکان سازمان محیط زیست پلنگ مذکور بیهوش و سونوگرافی محوطه بطنی انجام شد، نتایج حاکی از سیستیت فوق حاد و عفونت کلیه و ستون فقرات داشت، در حالی‌که این حیوان قبل از این هیچگونه نشانه بیماری و ضعف نداشته و تغذیه و تحرک آن طبیعی بود.

وی اضافه کرد: مراقبان این حیوان جزو با تجربه‌ترین‌ها در حرفه خود هستند و هیچگونه علائم غیر طبیعی در این گونه ندیده بودند. به هر حال بعد از تشخیص بیماری از همان روز اول و با مشورت اساتید دانشگاه تهران، درمان دارویی بصورت آنتی بیوتیک تراپی و مایع درمانی گسترده شروع شد، اما متاسفانه بعد از گذشت دو روز و علی رغم تمام تلاشها حیوان تلف شد.

به گزارش روابط عمومی ارم سبز لاشه حیوان جهت تعیین علت اصلی مرگ و نمونه‌برداری‌های لازم در اختیار بخش پاتولوژی دانشکده دامپزشکی دانشگاه تهران قرار گرفت و پس از اخذ نتیجه، گزارش آن متعاقبا اعلام خواهد شد.",پلنگ ۱۳ ساله «ارم» تلف شد
23,https://www.tabnak.ir/fa/news/1124487/اغلب-نمایندگان-برای-حفاظت-از-خودشان-سلاح-دارند,"عباس‌زاده مشکینی گفت : در اصلاحیه قانون نحوه بکارگیری سلاح چیزی به نام لباس شخصی وجود ندارد و این مطلقا دروغ و جوسازی است.

به گزارش «تابناک» به نقل از ایسنا، محمود عباس‌زاده مشکینی، سخنگوی کمیسیون امنیت ملی و سیاست خارجی مجلس با اشاره به اتمام بررسی لایحه اصلاح قانون بکارگیری سلاح توسط نیروهای مسلح در کمیسیون امنیت ملی و سیاست خارجی اظهار کرد: قانونی به نام بکارگیری سلاح توسط نیروهای مسلح در سال ۷۳ تصویب شد که مبنای عمل قرار داشت. دولت قبل در سال گذشته در قالب لایحه‌ای اصلاحاتی به مجلس شورای اسلامی فرستاد که این موضوع در دستور کار کمیسیون قرار گرفت ما بررسی‌هایی با همکاری مرکز پژوهش‌ها داشتیم بر این مبنا که هر کسی که سلاح در اختیارش است به هیچ وجه بی‌جا از سلاح استفاده نکند و خودش و دیگران را به خطر نیندازد.

وی اضافه کرد: این قانون شامل هر کسی می‌شود که سلاح دارد حتی به نماینده‌های مجلس شورای اسلامی برای حفظ خود سلاح داده شده است اغلب نمایندگان مجلس برای حفاظت از خودشان سلاح دارند البته این طور نیست که هر جا خواستند تیراندازی کرده و حتی با آن تفریح کنند باید درباره هر یک تیری که استفاده می‌کنند پاسخ دهند و ضوابط استفاده از آن هم براساس قانون است.

سخنگوی کمیسیون امنیت ملی و سیاست خارجی مجلس شورای اسلامی مجددا تاکید کرد: هر کسی که مجاز به استفاده از سلاح باشد باید قانون را رعایت کند و براساس قانون از سلاح استفاده کند. اکنون کمیسیون امنیت ملی براساس لایحه دولت قبل اصلاحاتی را در این قانون اعمال کرد که در راستای شفافیت بود و این‌که تضمینی حاصل شود تا از سلاح بی‌جا و علیه کسی استفاده نشده و سوء‌استفاده نشود.

عباس‌زاده مشکینی با بیان این‌که در اصلاحیه این قانون موضوعی به نام لباس شخصی نیست، اظهار کرد: نیروی مسلح در این قانون یعنی هر کسی که براساس قانون مجوز استفاده از سلاح را دارد. در این بین ممکن است فرمانده نیروی انتظامی در برخی از جاها با لباس شخصی بیرون آمده و لباس نیروی انتظامی نداشته باشد که این فرد به معنای لباس شخصی نیست. همچنین چنین موضوعی در این اصلاحیه نیامده که پلیس به هر دلیلی بخواهد از حق تیر استفاده کند باز هم می‌گویم که این قانون شامل هر کسی می‌شود که سلاح داشته باشد چه مامور باشد و چه مامور نباشد چه نیروی انتظامی، چه نیروهای مسلح و یا هر فردی که برای حفاظت از خودش به او سلاح داده باشند.

وی توضیح داد: مثلا در یکی از بندهای این اصلاحیه آمده که مامور مسلح می‌تواند براساس روال قانونی در مقابل جرم مشهود از سلاح استفاده کند مثلا مامور هشدار ایست می‌دهد اما فرد به هشدار گوش نمی‌دهد در اینجا چندین مرحله برای هشدار پیش‌بینی شده که اگر باز فرد خاطی توجهی نکرد برای حفظ جان پلیس مجوز استفاده از سلاح داده شده است منتهی تاکید شده که نباید خطر جانی برای فرد مقابل داشته باشد.

سخنگوی کمیسیون امنیت ملی و سیاست خارجی مجلس شورای اسلامی اظهار کرد: از سال ۷۳ تاکنون به خصوص در دهه اخیر یکسری جرم‌های مشهود اضافه شده که نمونه آن اسیدپاشی و خفت‌گیری است در این اصلاحیه آمده است که اگر کسی بخواهد جرم مشهود انجام دهد و به هشدار پلیس هم توجه نکند مامور برای جلوگیری از جرم مشهود با در نظر گرفتن شرایط قانونی مجاز به استفاده از سلاح است پس فرد جدیدی برای استفاده از سلاح در این اصلاحیه اضافه نشده است.",اغلب نمایندگان برای حفاظت از خودشان سلاح دارند
24,https://www.tabnak.ir/fa/news/1124484/تداوم-هوای-غبارآلود-بیشتر-استان‌ها,"سازمان هواشناسی نسبت به افزایش ارتفاع موج تا دو متر در خلیج فارس، وقوع رگبار و رعد و برق در پنج استان و خیزش گرد و خاک در نقاط مختلف کشور هشدار داد.

به گزارش ایسنا، سازمان هواشناسی با صدور هشدار زردرنگ وزش باد شدید و در نقاط مستعد خیزش گردوخاک همراه با کاهش کیفیت هوا امروز (۲۴ خردادماه) برای آذربایجان شرقی، آذربایجان غربی، همدان، مرکزی، زنجان، قزوین، البرز، تهران، قم، سمنان، خراسان رضوی، اصفهان، چهارمحال و بختیاری، شمال بوشهر، فارس، کهگیلویه و بویراحمد و لرستان و چهارشنبه (۲۵ خردادماه) برای همدان، کرمانشاه، آذربایجان شرقی، زنجان، قزوین، البرز، سمنان، قم، تهران، خوزستان، ایلام، لرستان، اصفهان، شمال بوشهر، مرکزی، خراسان شمالی، خراسان رضوی و خراسان جنوبی پیش‌بینی می‌کند.

حاکمیت این شرایط جوی پنج‌شنبه (۲۶ خردادماه) در خراسان رضوی، خراسان شمالی، خراسان جنوبی، شرق و جنوب سمنان، شرق کرمان، شمال سیستان و بلوچستان، ایلام، خوزستان، شمال بوشهر، شمال و شرق اصفهان، قزوین، البرز، بوشهر، جنوب تهران، مرکزی، قم و جنوب ایلام و جمعه (۲۷ خردادماه) در خوزستان، شمال بوشهر، یزد و ایلام دور از انتظار نیست.

احتمال شکستن درختان فرسوده، احتمال آسیب به سازه‌های موقت، احتمال تاخیر در پروازها، کاهش شعاع دید، پرتاب اشیاء از ساختمان‌های نیمه کاره و احتمال سقوط تابلوهای تبلیغاتی از مخاطرات پیش‌بینی شده است بنابراین احتیاط در تردد به‌ویژه در جاده‌های بیابانی، استحکام سازه‌های موقت، عدم پارک خودرو در کنار درختان فرسوده و ساختمان‌های نیمه کاره، خودداری از حضور افراد آسیب پذیر در فضای باز توصیه می‌شود.

در ادامه این هشدار با اشاره به فعالیت سامانه بارشی و رشد ابرهای همرفتی به‌ویژه در ساعات بعدازظهر و اوایل شب آمده است: وقوع رگبار و رعدوبرق، وزش باد شدید موقت، در مناطق مستعد خیزش گردوخاک امروز در شمال آذربایجان شرقی، شمال آذربایجان غربی، شمال و شرق هرمزگان و جنوب سیستان و بلوچستان و فردا در شمال آذربایجان شرقی، اردبیل، شمال و شرق هرمزگان و جنوب سیستان و بلوچستان انتظار می‌رود.

در این شرایط جوی احتمال صاعقه، احتمال آبگرفتگی و جاری شدن روان‌آب به شکل محدود و محلی، احتمال آسیب به تابلوهای تبلیغاتی و سازه‌های موقت و شکستن نهال‌ها و درختان فرسوده، کاهش شعاع دید و کیفیت هوا و احتمال پرتاب اشیاء از ساختمان‌های نیمه کاره وجود دارد بنابراین خودداری از اتراق در کنار رودخانه‌ها، احتیاط در تردد از حاشیه مسیل‌ها، احتیاط در فعالیت‌های کوهنوردی و جابجایی عشایر کوچ‌رو، احتیاط در چرای دام و استحکام سازه‌های موقت، تابلوهای تبلیغاتی و غیره، عدم پارک خودرو در کنار درختان فرسوده و ساختمان‌های نیمه کاره از سوی سازمان هواشناسی توصیه می‌شود.

سازمان هواشناسی با صدور هشدار زرد رنگ دیگری نسبت به افزایش سرعت باد شمال غربی-غربی هشدار داده و آورده است: افزایش ارتفاع موج بیشینه تا دو متر پنج‌شنبه (۲۶ خردادماه) در نواحی شمالی مرکزی خلیج فارس، در مناطق ساحلی و دور از ساحل استان‌های خوزستان و بوشهر و جمعه (۲۷ خردادماه) در خلیج فارس، در استان‌های خوزستان، بوشهر و هرمزگان پیش‌بینی می‌شود.

در این شرایط جوی احتمال غرق شدن شناگران، احتمال آسیب به قفس‌ها و تورهای صیادی، خسارت به قایق و شناورهای کوچک و احتمال اختلال به فعالیت‌های دریایی خلیج فارس وجود دارد بنابراین نسبت به احتیاط در شنا، احتیاط در ترددهای دریایی به‌ویژه تردد با شناورهای سبک و قایق‌های صیادی و تفریحی و در نظر گرفتن تمهیدات لازم توسط کلیه فعالان دریایی توصیه می‌شود.

به گزارش ایسنا هشدار زردرنگ به معنای این است که پدیده‌ای جوی رخ خواهد داد که ممکن است در سفرها و انجام کارهای روزمره اختلالاتی را ایجاد کند. این هشدار برای آگاهی مردم صادر می‌شود تا بتوانند آمادگی لازم را برای مواجهه با پدیده‌ای جوی داشته باشند که از حالت معمول کمی شدت بیشتری دارد. از سوی دیگر مسئولان نیز در جریان این هشدارها قرار می‌گیرند تا اگر لازم باشد تمهیداتی را بیندیشند.",تداوم هوای غبارآلود بیشتر استان‌ها
25,https://www.tabnak.ir/fa/news/1124482/بایدن-به-عربستان-سفر-می‌کند,"دیوان پادشاهی سعودی از سفر رئیس جمهور آمریکا به عربستان در ۱۵ ژوئیه (۲۴ تیرماه) برای دیدار با ملک سلمان و، ولی عهد این کشور خبر داد.

به گزارش تابناک، امروز (سه‌شنبه) به نقل از دیوان پادشاهی این کشور اعلام کرد که «جو بایدن، رئیس جمهور آمریکا در تاریخ ۱۵ ژوئیه (۲۴ تیرماه) برای دیدار با پادشاه عربستان و ولی‌عهد سعودی به این کشور سفر می‌کند».

به گزارش خبرگزاری دولتی عربستان «واس»، دفتر پادشاهی عربستان افزود: «بایدن در جریان این سفر قرار است در اجلاسی شرکت کند که ملک سلمان از رهبران شورای همکاری و کشورهای مصر، اردن و عراق برای حضور در آن دعوت کرده است».

همزمان کاخ سفید هم در بیانیه‌ای اعلام کرد که «بایدن بین تاریخ ۱۳ تا ۱۶ ژوئیه (۲۲ تا ۲۶ تیرماه) به خاورمیانه سفر خواهد کرد».

در ادامه این بیانیه آمده که «بایدن به دعوت پادشاه عربستان به جده سفر خواهد کرد و وی منتظر این دیدار مهم است».

کاخ سفید تأکید کرد که «بایدن در سفرش به جده درباره حمایت از آتش بس یمن با میانجیگری سازمان ملل گفت‌وگو خواهد کرد».

کاخ سفید افزود: «بایدن در سفر خود به عربستان راه‌های گسترش همکاری‌های اقتصادی و امنیتی منطقه‌ای را مورد بحث و بررسی قرار خواهد داد».

در این بیانیه آمده که بایدن در سفر خود به عربستان درباره «زیرساخت‌های جدید، آب‌وهوا و تهدیدات بازدارنده ایران رایزنی خواهد کرد».

کاخ سفید اعلام کرد که «بایدن این سفر خود را از اسرائیل آغاز خواهد کرد، همچنین برای گفت‌وگو با تشکیلات خودگردان فلسطین و تأکید بر حمایت قاطع خود از راهکار تشکیل دو کشور، به کرانه باختری سفر خواهد کرد».",بایدن به عربستان سفر می‌کند
26,https://www.tabnak.ir/fa/news/1124483/علائم-تشنج-در-کودکان-و-چگونگی-برخورد-با-آن,"فوق تخصص مغز و اعصاب کودکان و نوجوانان دانشگاه علوم پزشکی شهیدبهشتی با اشاره به این که تشنج ناشی از فعالیت بیش از اندازه و غیرطبیعی در سلول‌های مغزی است، گفت: محدوده سنی شایع بروز این اختلالات، بدو تولد تا ۱۹ سالگی است.

به گزارش ایسنا، دکتر ساسان ساکت با بیان این که تشنج‌ها در سه مجموعه نوزادی(بدو تولد تا ۲۹ روزگی)، کودکی(یک ماهگی تا نوجوانی) و محدوده نوجوانی تا ۱۸ سالگی را در برمی‌گیرد، اظهار کرد: ایجاد حمله‌های تشنجی در هر کدام از این سه بازه زمانی علت‌های مربوط به خود را دارد.

عضو هیئت علمی دانشگاه علوم پزشکی شهیدبهشتی توضیحاتی درباره بروز تشنج های نوزادی در کودکی داد و افزود: اگر دو تشنج بدون هیچ علامت قبلی اتفاق افتد، صرع نامیده می شود به این شکل که صرع در کودکان در محدوده زیر یکسال به ازای هر ۱۰۰ هزار نفر در ۱۲۰ نفر دیده می‌شود، هرچقدر سن بالاتر رود به محدود ۱۷ سالگی برسد تعداد حملات صرعی در سال در ۱۰۰ هزار نوجوان به ۲۰ مورد کاهش می یابد.

وی خاطر نشان کرد: در تشخیص تب و تشنج محدوده سنی، بالا رفتن دمای بدن (بیش از ۳۸ درجه)، عدم ایجاد اختلالات الکترولیتی مثل کمبود سدیم، قند و کلسیم و یا عفونت‌های مغزی و در نهایت نداشتن سابقه قبلی تشنج اهمیت زیادی دارد.

فوق تخصص مغز و اعصاب کودکان و نوجوانان با تاکید بر این که تشنج‌هایی که بدون هیچ سابقه قبلی به دنبال تب بالا بروز می‌کند، با تشنج‌های پیچیده متفاوت است افزود: حمله تشنجی ساده همراه با تب بالا، کل بدن را درگیر می‌کند، این تشنج‌ها فقط یکبار در ۲۴ ساعت و در بازه زمانی کوتاهی(کمتر از ۱۵ دقیقه) رخ می‌دهد، در عین حال اگر در حمله تشنجی تنها قسمتی از بدن درگیر شود و در فاصله ۲۴ ساعت بیش از یکبار رخ دهد و یا بیش از ۱۵ دقیقه زمانبر باشد، اصطلاحا به آن حمله تشنجی پیچیده می‌گویند.

وی با اشاره به این که بررسی و درمان تشنج‌های پیچیده باید با دقت بیشتری انجام شود توصیه کرد: منطقی‌ترین راهکار برای بررسی و درمان تشنج، بستری کودک است؛ چرا که احتمال تکرار پس از بروز هر حمله تشنجی زیاد بوده؛ بنابراین باید این کودکان تحت معاینه و بررسی بیشتر در مراکز درمانی قرار گیرند.

ساکت با بیان این که در حمله‌های تشنجی که به دنبال عفونت های مغزی ایجاد می شود باید از مایع مغزی نخاعی نمونه برداری شود، اضافه کرد: با کمک آنالیز این مایع می توان علت تشنج و در ادامه درمان های ثانویه را دنبال کرد.

نمونه ساده آزمایش خون و شمارش سلول‌های خونی، بررسی کلسیم، قند و سدیم نیز از دیگر راه‌های شناسایی علت‌های حمله‌های تشنجی در کودکان است که دکتر ساکت به آن اشاره کرد.

عضو هیئت علمی دانشگاه در پاسخ به این سوال که در چه مواردی نمونه نوار مغزی در حمله های تشنجی توصیه می شود ادامه داد: در کودکانی که کمتر از ۲۴ ساعت از آغاز تب دچار حمله تشنجی شده باشند، جنسیت کودک پسر باشد، سن کودک کمتر از یکسال و یا در مواردی که در خانواده فرد دیگر مبتلا به صرع وجود داشته باشد، باید آزمایش نوار مغزی برای بررسی‌های بیشتر درخواست شود.

وی گفت: نشانه‌های بروز تشنج صرفا نشانه‌های متداول مثل از دست دادن هوشیاری، بیرون آمدن کف یا بزاق از دهان، زمین خوردن، به هم فشردن دندان‌ها، گاز گرفتن زبان، حرکات ناگهانی و سریع چشم و یا صداهای غیرعادی، مانند خر خر کردن همراه نیست بلکه در مواردی حملات تشنجی می‌تواند با کمترین نشانه مثل خیرگی یا فراموشی همراه باشد.

فوق تخصص مغز و اعصاب کودکان و نوجوانان در ادامه به نشانه‌های بروز صرع غایب اشاره کرد و افزود: این افراد معمولا از محیط منفک می شوند، حمله‌های تشنجی در این شرایط می تواند با خیرگی به یک نقطه و یا فراموشی‌های مقطعی همراه باشد. افتادگی سر به سمت جلو و با حالت هایی مثل چرت زدن نیز می تواند بیانگر بروز یکی از انواع تشنج باشد.

ساکت به روش‌های پیشگیری از تشنج های همراه با تب اشاره کرد و افزود: حمله‌های تشنجی ساده که معمولا همراه با تب ایجاد می شود نیاز به درمان‌های طولانی مدت ندارند ولی تشنج‌های پیچیده باید همراه با دارو درمانی تحت نظر پزشک باشد.

وی با بیان این که یکی از پایه های اصلی تشنج در کودکان تب است افزود: اگر بتوانیم تب کودک را کنترل کنیم قطعا تا حدودی می‌توانیم از ایجاد و یا تکرار تشنج پیشگیری کنیم.

فوق تخصص مغز و اعصاب کودکان و نوجوانان افزود: اگر دمای زیربغل کودکی از ۳۸ درجه سانتی گراد تجاوز کرد و کودک دچار بی حالی شد، باید تب کودک کنترل شود، برای کنترل تب بر اساس سن می‌توان از شربت‌های تب بر و بر پایه استامینوفن به صورت خوراکی، وریدی و یا شیاف استفاده کرد.

عضو هیئت علمی دانشگاه تاکید کرد: باید برای پیشگیری از تشنج بر اثر تب بالا، مدام دمای بدن کودک را کنترل کنیم، نیم ساعت بعد از مصرف استامینوفن نیز مجددا دمای بدن کودک را اندازه گیری کرد، چنانچه در این بازه زمانی دمای بدن کودک کاهش پیدا کرد دادن استامینوفن را هر چهار ساعت یکبار تا پایین آمدن دمای بدن ادامه می دهیم.

وی اضافه کرد: چنانچه با دادن استامینوفن همچنان تب کودک بالا باشد باید ضمن خوراندن استامینوفن از روش های تن شویه در کودکان نیز استفاده کنیم؛ به این شکل که پنج کانون پرحرارت بدن را شست و شو دهیم( پیشانی، روی سینه، زیربغل، روی شکم و کشاله ران).

بنابر اعلام روابط عمومی دانشگاه علوم پزشکی شهید بهشتی، ساکت با بیان این که در کودکانی که سابقه تشنج دارند در صورت بروز تب باید از سایر درمان ها برای پیشگیری از حمله های تشنجی استفاده کرد، ادامه داد: باید از داروهای ضد تشنج به صورت خوراکی و یا شیاف استفاده کرد و ضمن این که در این کودکان تب را کنترل می کنیم از داروهای مکمل خوراکی ضد تشنج با نظر پزشک متخصص نیز استفاده می کنیم.

وی ادامه داد: میزان شیوع تب و تشنج در محدوده سنی شش ماه تا شش سال چهار درصد است یعنی از هر ۱۰۰ کودک تنها ممکن است چهار کودک بدون هیچ سابقه قبلی یا ژنتیکی دچار تشنج همراه با تب شوند.

فوق تخصص مغز و اعصاب کودکان و نوجوانان ادامه داد: والدین نباید به صورت خودسرانه از مکمل های دارویی برای پیشگیری از تب استفاده کنند.",علائم تشنج در کودکان و چگونگی برخورد با آن
27,https://www.tabnak.ir/fa/news/1124478/امیرعبداللهیان-از-مذاکره-و-دیپلماسی-فرار-نمی‌کنیم,"حسین امیرعبداللهیان گفت: ایران برای رسیدن به توافق خوب و پایدار از منطق دیپلماسی و مذاکراتی فاصله نمی‌گیرد.

به گزارش ایسنا، حسین امیرعبدالل هیان عصر روز سه شنبه در نشست مطبوعاتی مشترک با وزیر امورخارجه پاکستان گفت: ایران برای رسیدن به توافق خوب و پایدار از منطق دیپلماسی و مذاکراتی فاصله نمی‌گیرد.

وزیر امور خارجه کشورمان تاکید کرد: ما از مذاکره و دیپلماسی فرار نمی‌کنیم.

وی گفت: از طریق آقای بورل و مورا ارتباطات و پیام‌ها در حال تبادل است.",امیرعبداللهیان: از مذاکره و دیپلماسی فرار نمی‌کنیم
28,https://www.tabnak.ir/fa/news/1124479/تیپ‌های-عجیب-اراذل-و-اوباش-تهران,پنجاه و ششمین مرحله از طرح رعد صبح امروز ۲۴ خرداد ۱۴۰۱ با حضور سردار حسین رحیمی، رئیس پلیس پایتخت برگزار شد و ۷۳۳ متهم که سارق، مالخر، گوشی‌قاپ، سارق موتور و خودرو بودند بازداشت شدند. با انهدام ۱۹ باند در این طرح بالغ بر ۳۲۴۰ فقره از اموال مردم کشف و به ۹۵۳ فقره پرونده سرقت نیز رسیدگی شد. منبع: فارس,تیپ‌های عجیب اراذل و اوباش تهران
29,https://www.tabnak.ir/fa/news/1124449/مشکل-صرافی-بایننس-به-زودی-حل-می-شود,"روزانه در سایت «نبض فناوری» گزید‌ه‌ای از آخرین اخبار و مطالب جذاب پیرامون اخبار فناوری، استارتاپ‌ها و رویدادهای حوزه تکنولوژی تهیه و منتشر می‌گردد.

گزارش کامل از گزیده‌ خبرهای امروز «نبض فناوری» ( https://nabzefanavari.ir ) را با کلیک بر تیتر آن بخوانید.",مشکل صرافی بایننس به زودی حل می شود
30,https://www.tabnak.ir/fa/news/1124477/مسعود-احمدی-درگذشت,"مسعود احمدی، شاعر و ویراستار در سن ۷۸سالگی از دنیا رفت.

به گزارش تابناک، مسعود احمدی، شاعر و ویراستار در سن ۷۸سالگی از دنیا رفت.

پویان احمدی (فرزند این شاعر) با تایید این خبر به ایسنا گفت که پدرش شب گذشته (۲۳ خردادماه ۱۴۰۱) در آسایشگاه فوت شده است.

به گفته فرزند مسعود احمدی، علت فوت او، کهولت سن و نارسایی ریوی بوده است.

مراسم تشییع مسعود احمدی امروز (۲۴ خردادماه) برگزار می‌شود و مراسم یادبود این شاعر روز جمعه ۲۷ خرداد ماه از ساعت ۱۵ تا ۱۶:۳۰ در مسجد الزهرا واقع در شهرک غرب، خیابان هرمزان، روبروی برج‌های تهران برگزار می‌شود.

مسعود احمدی متولد دهم مرداد ۱۳۲۲ در کرمان است. کتاب‌های منتشرشده این شاعر و ویراستار چنین است: «۲۴ ساعت» (منظومه برای کودکان)، «شبنم و گرگ و میش» (منظومه برای نوجوانان)، مجموعه شعر‌های «زنی بر درگاه»، «روز بارانی»، «برگریزان و گذرگاه»، «دونده خسته»، «قرار ملاقات»، «صبح در ساک»، «بر شیب تند عصر»، «برای بنفشه باید صبر کنی»، «دو سه ساعت عطر یاس»، و همچنین «حرف زیادی» (مجموعه مصاحبه‌های مطبوعاتی)، «دو زن» (گفتگو با آیدا سرکیسیان (شاملو) و اقبال اخوان (مشیری))، «دویدن در تنهایی» (گزیده‌ای دوزبانه) و «دیگر نبودم مرده بودم».

او در فروردین‌ماه سال ۹۸ نزدیک منزلش در حین عبور از خیابان تصادف کرد و به خونریزی مغزی دچار شد. او مدتی در خانه‌اش تحت مراقبت بود و پس از آن، در اواخر سال ۹۸ به یکی از خانه‌های سالمندان تهران منتقل شد.",مسعود احمدی درگذشت
31,https://www.tabnak.ir/fa/news/1124475/واکنش-خاندوزی-به-سرقت-بانک-ملی,"وزیر امور اقتصادی و دارایی می‌گوید: سرقت بانک ملی فرصت اصلاح سیستم بانکی را فراهم کرد.

سید احسان خاندوزی در گفت‌وگو با ایسنا، درمورد سرقتی که هفته قبل در بانک ملی رخ داد اظهار کرد: این یک فرصت با هزینه بزرگ برای این بود که در کل سازوکارهای مسئولیت امانی سیستم بانکی دقت بیشتری صورت بگیرد.

وی ادامه داد: چراکه در رگولاتوری و تنظیم‌گری نقش امانی بانک‌ها سال‌ها بود که اتفاقی نیافتاده بود.

وزیر امور اقتصادی و دارایی افزود: من از مدیرعامل بانک ملی خواستم و آن‌ها درحال بازنگری هستند. البته این جریان نه فقط برای بانک ملی بلکه برای شورای هماهنگی بانک‌های دولتی باید رخ دهد که زمینه را برای سال‌های آینده ایجاد کند تا از این تهدیدی که هزینه‌زا بود به مثابه اصلاح سیستم بانکی استفاده شود.",واکنش خاندوزی به سرقت بانک ملی
32,https://www.tabnak.ir/fa/news/1124474/معترضان-یارانه-توجه-کنند,"افرادی که نسبت به ثبت اعتراض برای عدم دریافت یارانه و یا دهک‌بندی اقدام و برایشان یک مرحله واریز شده است، باید توجه داشته باشند که امکان برداشت برای هیج یک از افراد معترض فعلا وجود ندارد و باید تا زمان انجام بررسی صبر کنند.

به گزارش ایسنا، بعد از آنکه یارانه جدید در اردیبهشت ماه به حساب سرپرستان خانوار واریز شد، مشخص شد که حدود شش میلیون نفر از افرادی که تا فرودین‌ماه امسال یارانه دریافت می‌کردند، تحت عنوان دهک دهم حذف شده‌اند. این موضوع که با تشخیص وزارت رفاه انجام شده بود، اعتراض بسیاری را به دلیل عدم تشخیص صحیح در دهک‌بندی به همراه داشت و از این جهت رئیس جمهور دستور فوری بررسی وضعیت کسانی که اعتراض خود را ثبت کرده بودند صادر و تاکید کرد که به حسابشان واریز انجام شود.

افرادی که نسبت به عدم دریافت یارانه و دهک بندی اعتراض داشتند آن را در سامانه hemayat.mcls.gov.ir ثبت کردند و بعد از دو مرحله اعلام لیست از سوی وزارت رفاه، برای تمامی این افراد، یک مرحله یارانه، واریز شده است ولی مسدود بوده و قابل برداشت نیست.

این در حالی است که از دو مرحله یارانه ۳۰۰ تا ۴۰۰ هزار تومانی که در قالب مرحله ۱۳۵ و ۱۳۶، واریز شده بود، بخش اول در ۲۱ اردیبهشت و بخش دوم در ۲۱ خرداد قابل برداشت شد،‌ در این بین معترضانی که به حسابشان واریز صورت گرفته بود، این تصور را داشتند که می‌توانند در خردادماه برداشت انجام دهند و حتی پیگیر آن نیز شده‌اند، در حالی که باید توجه داشته باشند، مبلغ واریزی برای آنها در ازای یک مرحله بوده است و فعلا مسدود باقی خواهد ماند.

قرار است بعد از بررسی وضعیت افراد معترض در وزارت رفاه، در صورت تشخیص مشمولیت برای دریافت یارانه، مبلغ مسدود شده آزاد و قابل برداشت شود.

اینکه چه زمانی وزارت رفاه بررسی را شروع خواهد کرد، زمان مشخصی اعلام نشده ولی ظاهرا در هفته‌های آتی اقدام خواهد شد، هرچند که با تحولات اخیر این وزارتخانه و استعفای وزیر رفاه، باید منتظر تصمیم‌گیری در این رابطه بود ولی به طور حتم بررسی باید انجام شود.",معترضان یارانه توجه کنند
33,https://www.tabnak.ir/fa/news/1124473/صداوسیما-کیسه-جدیدی-برای-خودش-دوخته-است,"احمد نادری نماینده مجلس در توییتر خود نوشت: صداو‌سیما با اختصاص تریبون یک طرفه به بانیان و حامیان طرح ناعادلانه اصلاح سنجش و پذیرش دانشجو، کیسه جدیدی برای خودش دوخته است.

به گزارش تابناک، احمد نادری نماینده مجلس در توییتر خود نوشت: اینکه صداو‌سیما با اختصاص تریبون یک طرفه به بانیان و حامیان طرح ناعادلانه اصلاح سنجش و پذیرش دانشجو، کیسه جدیدی برای خودش دوخته عجیب است، اما عجیب تر، تناقض شعار عدالت خواهیِ آقایان جبلی-جلیلی با حمایت‌شان از مافیایِ معدل است. در رسانه ملی چه خبر است؟",صداوسیما کیسه جدیدی برای خودش دوخته است!
34,https://www.tabnak.ir/fa/news/1124472/مغز-انسان-تا-چه-حد-داغ-می‌شود,"به دنبال یک بررسی جدید، دانشمندان دریافتند که مغز انسان بسیار داغتر از آن چیزی است که پیش از این تصور می‌کردیم.

به گزارش تابناک، یک مطالعه جدید نشان می‌دهد برخی از قسمت‌های عمقی مغز می‌توانند تا ۴۰ درجه سانتی‌گراد (۱۰۴ درجه فارنهایت) گرم شوند و اگرچه این میزان بر اساس جنسیت، زمان روز و عوامل مختلف دیگر می‌تواند متفاوت باشد، اما باز این میزان از میانگین دمای بدن انسان که معمولاً زیر ۳۷ درجه سانتیگراد (۹۸.۶ درجه فارنهایت) است، بالاتر می‌باشد.

همه ما می‌دانیم که اغلب سیستم‌های مکانیکی از اجزای خودرو گرفته تا دستگاه‌های الکترونیکی، وقتی سخت‌تر کار می‌کنند به سرعت رو گرمی می‌روند. اکنون تحقیقات جدید نشان می‌دهد که همین فرآیند در مغز انسان نیز رخ می‌دهد و اگرچه این یافته‌ای جدید نیست، اما دستاورد‌ها نشان می‌دهد که این فرآیند گرم شدن مغز بسیار بیشتر از آن چیزی است که پیش از این تصور می‌کردیم.





گرم شدن اجزای یک سیستم مکانیکی به طور معمول رویداد خوبی تلقی نمی‌شود و باید بتوان برای ادامه کارایی سیستم این دما را کنترل کرد، اما در خصوص مغز انسان دانشمندان باور دارند که چنین رویدادی را نباید به عنوان یک رخداد نگران کننده و یا حتی مختل کننده در نظر گرفت، بلکه برعکس نشان دهنده عملکرد درست مغز است. جان اونیل زیست‌شناس از آزمایشگاه مولکولی شورای تحقیقات پزشکی (MRC) می‌گوید: «برای من، شگفت‌انگیزترین یافته این مطالعه این است که مغز انسان سالم می‌تواند به دمایی برسد که در هر جای دیگر به عنوان تب شناخته می‌شود و باید سریعاً برطرف شود».

چنین دمای بالایی در گذشته در افراد مبتلا به آسیب‌های مغزی شناخته شده بود، اما تصور می‌شد ناشی از آسیب باشد. در واقع، دانشمندان قبلاً دمای مغز را در افراد دچار آسیب‌های مغزی محاسبه کرده بودند و وقتی چنین دما‌های بالایی را به ثبت می‌رساندند تصور بر این بود که این دمای بالا پیامد این آسیب‌های مغزی است. در این تحقیق جدید اما، دانشمندان از تکنیکی به نام طیف‌سنجی تشدید مغناطیسی (MRS) - اندازه‌گیری الگو‌های شیمیایی از طریق میدان‌های مغناطیسی - برای اندازه‌گیری دمای مغز به صورت غیرتهاجمی در ۴۰ داوطلب سالم ۲۰ تا ۴۰ ساله استفاده کرد. علاوه بر این، آن‌ها این اطلاعات را با داده‌های مربوط به ریتم شبانه روزی مغز ترکیب کردند.

محققان دریافتند میانگین دمای مغز ۳۸.۵ درجه سانتیگراد (۱۰۱.۳ درجه فارنهایت) است که بیش از ۲ درجه بالاتر از دمای زیر زبان است. تغییرات بر اساس زمان روز، ناحیه مغز و سن، جنس و چرخه قاعدگی شرکت‌کننده محاسبه شد. مغز زنان به طور متوسط حدود ۰.۴ درجه سانتیگراد (۰.۷۲ درجه فارنهایت) گرمتر از مغز مردان بود، به احتمال زیاد به دلیل چرخه قاعدگی، در حالی که بالاترین دمای مغز ثبت شده ۴۰.۹ درجه سانتیگراد (۱۰۵.۶ درجه سانتیگراد) بود. تغییرات روزانه به طور متوسط حدود ۱ درجه سانتیگراد (۱.۸ درجه فارنهایت) بوده و قسمت‌های بیرونی مغز عموما سردتر است.

اونیل می‌گوید: «ما دریافتیم که دمای مغز شب‌ها قبل از خواب کاهش می‌یابد و در طول روز افزایش می‌یابد. دلیل خوبی وجود دارد که باور کنیم این تغییرات روزانه با سلامت بلندمدت مغز مرتبط است». محققان همچنین توانسته اند از داده‌های خود برای تهیه یک نقشه دمایی ۴ بعدی از مغز استفاده کنند. آن‌ها امیدوارند که بتوان از این نقشه به عنوان یک راهنمای مرجع برای اینکه چگونه یک مغز سالم باید به نظر برسد استفاده شود، اگرچه داده‌های بسیار بیشتری باید از گروه بزرگتری از افراد جمع آوری شود تا واقعا مفید باشد. نتایج این تحقیق در نشریه معتبر Brain منتشر شده است.

منبع: sciencealert

ترجمه: مصطفی جرفی -فرارو",مغز انسان تا چه حد داغ می‌شود؟
35,https://www.tabnak.ir/fa/news/1124471/متقاضیان-وام-۲۰۰-میلیونی-بخوانند,"برخی متقاضیان می‌گویند که بانک به آن‌ها گفته در صورت دریافت تسهیلات ۱۰۰ میلیون تومانی، دیگر وام ۲۰۰ میلیونی به آن‌ها تعلق نخواهد گرفت.

به گزارش تابناک به نقل از ایسنا، برخی متقاضیانِ چشم‌انتظارِ وام ۲۰۰ میلیون تومانی ساخت مسکن روستایی که به توصیه بنیاد مسکن برای دریافت تسهیلات ۱۰۰ میلیون تومانی اقدام کرده‌اند می‌گویند مسئولان بانک به آن‌ها گفته‌اند اگر این وام را بگیرید دیگر وام ۲۰۰ میلیونی به شما تعلق نمی‌گیرد و البته بعضی دیگر هم عنوان کرده‌اند برای متمم باید مجددا مدارک و تضامین بیاورید.

با گذشت هفت ماه از مصوبه تسهیلات ۲۰۰ میلیون تومانی ساخت مسکن روستایی در شورای عالی مسکن، هنوز پرداخت این وام شکل اجرایی به خود نگرفته است. تعلل سازمان برنامه و بودجه در ضمن مابه‌التفاوت نرخ سود ۵ درصد تا ۱۸ درصد علت اصلی عدم تحقق این موضوع عنوان می‌شود.





بررسی‌ها حاکی از آن است که فعالیت‌های ساختمانی در روستا‌ها در پی انتظار برای دریافت وام ۲۰۰ میلیون تومانی دچار اختلال شده است. بر این اساس مسئولان بنیاد مسکن با توجه به نوسانات نرخ مصالح ساختمانی از متقاضیان خواسته‌اند تا نسبت به دریافت وام ۱۰۰ میلیون تومانی که پیش از این پرداخت می‌شد اقدام کنند و به محض آغاز پرداخت وام ۲۰۰ میلیون تومانی، باقی مبلغ را دریافت کنند.

با این حال شنیده می‌شود که برخی بانک‌ها اعلام کرده‌اند اگر متقاضیان وام ۱۰۰ میلیون تومانی را دریافت کنند، پس از اجرایی شدن پرداخت وام ۲۰۰ میلیون تومانی باید مدارک و تضامین جدید ارایه دهند. حتی برخی متقاضیان می‌گویند که بانک به آن‌ها گفته در صورت دریافت تسهیلات ۱۰۰ میلیون تومانی، دیگر وام ۲۰۰ میلیونی به آن‌ها تعلق نخواهد گرفت.

بانک‌ها با این توجیه که حتی در صورت موافقت سازمان برنامه و بودجه، جزئیات نحوه دریافت تضامین برای تسهیلات ۲۰۰ میلیون تومانی جزو اختیارات بانک است، می‌گویند که در بررسی شرایط متقاضیان، مختار هستند. موضوع دیگر اینکه برخی بانک‌ها پرداخت متمم ۲۰۰ میلیون تومانی را در صورت اجرایی شدن پذیرفته‌اند، اما برخی دیگر زیر بار آن نمی‌روند.

در شرایطی پرداخت تسهیلات ۲۰۰ میلیون تومانی ساخت مسکن روستایی با گذشت هفت ماه هنوز شکل اجرایی به خود نگرفته که روستاییان از نوسانات قیمت مصالح ساختمانی و از دست رفتن فصل گرما و شرایط مطلوب ساخت و ساز نگران هستند.",متقاضیان وام ۲۰۰ میلیونی بخوانند
36,https://www.tabnak.ir/fa/news/1124467/پیگیری-آنلاین-خریدهای-سوپرمارکتی-از-اسنپ-مارکت,"در این مقاله، ابتدا با اسنپ مارکت بیشتر آشنا می‌شویم و سپس بررسی می‌کنیم که چرا پیگیری خرید محصولات سوپرمارکتی از اسنپ آسان است.

می‌دانستید که می‌توانید وقتی روی مبلی نرم در خانه‌تان نشسته‌اید و فنجان چای در دست دارید، میان قفسه‌های کالا و یخچال‌های فروشگاه‌‌های اطراف‌تان بچرخید و محصولات مدنظرتان را با آرامش و حوصله انتخاب کنید؟ با خرید محصولات سوپرمارکتی از سوپرمارکت آنلاین اسنپ،فروشگاه‌ها و سوپرمارکت‌های اطراف‌تان را به خانه می‌آورید؛ اما چگونه بعد از خرید مطمئن شوید که محصولات موردنظرتان سریع و با همان کیفیت مدنظر به‌دست‌تان می‌رسند؟

اول یک سؤال مهم: چرا خرید محصولات سوپرمارکتی از اسنپ؟

در ادامه، بعضی از مزایای خرید سوپرمارکتی از اسنپ را بررسی می‌کنیم.

۱. خرید مطمئن و آسان با تخفیف‌های بی‌پایان

با خرید محصولات سوپرمارکتی از اسنپ تخفیف هم می‌گیرید. هر بار که از خدمات مختلف این سوپراپلیکیشن استفاده می‌کنید، امتیازاتی در باشگاه مشتریان برایتان منظور می‌شود. می‌توانید بعدا این امتیازها را به کد تخفیف تبدیل کنید.

۲. دسترسی به تاریخچه خریدها

با واردشدن به حساب کاربری خودتان در اسنپ می‌توانید تاریخچه خریدهایتان را ببینید. در حساب کاربری، گزینه «لیست سفارش‌ها» یا «سفارش‌های پیشین» را انتخاب کنید و ببینید که پیش‌تر چه چیزهایی خریده‌اید. این امکان به شما کمک می‌کند که خرید سوپرمارکتی خود را راحت‌تر انجام دهید.

معمولا همیشه محصولات مشخصی را از سوپرمارکت‌ها می‌خرید. با مراجعه به سفارش‌های پیشین، بدون نیاز به گشت‌وگذار دوباره در میان محصولات مختلف سوپرمارکت‌ها، همان محصولی را به سبد خرید اضافه می‌کنید که همیشه می‌خرید و ترجیحش می‌دهید.

۳. هزینه ارسال مقرون‌به‌صرفه

از اسنپ که خرید کنید، سفارشتان در بسته‌بندی مناسب و در ظرف مدت کوتاهی دم در منزل به دست‌تان می‌رسد. نگران هزینه ارسال هم نباشید. این هزینه بر اساس مسافت فروشگاه تا محل دریافت سفارش تعیین می‌شود، اما هیچ‌گاه آن‌قدر زیاد نیست که فشاری به شما تحمیل شود. پس نگران نباشید.

۴. خریدکردن برای دیگری

خریدکردن برای دیگران یکی از امکانات جذاب خرید محصولات سوپرمارکتی از اسنپ است. شما می‌توانید برای شخص دیگری مانند مادر و پدر یا فرزندتان که در منزل تنهاست از اسنپ خرید کنید. نشانی منزل آنها را وارد کنید و بدون اینکه خودتان در محل دریافت حضور داشته باشید، خریدها را برای اشخاص دیگر بفرستید.

چرا پیگیری خرید محصولات سوپرمارکتی از اسنپ آسان است؟

این روزها، کمتر کسی پیدا می‌شود که مزایای خرید اینترنتی را نداند. البته هنوز هم این سبک از خرید منتقدان و مخالفانی دارد. نکته جالب‌ این است که مخالفان و منتقدان هم منکر راحتی و رفاه خرید اینترنتی به‌ویژه در خرید محصولات سوپرمارکتی نیستند و فقط تردیدهایی دارند که اگر با چندوچون خرید از سوپرمارکت‌ های آنلاین آشنا شوند، آنها هم رفع می‌شوند.

تردید مشتریان برای خرید از اسنپ شامل ۳ موضوع اصلی می‌شود:

پیگیری خرید تا رسیدن سفارش به مقصد؛

رسیدگی به مشکلات و مسائل در فرایند خرید؛

کیفیت محصولات ارسالی.

در ادامه هر یک از این تردیدها و راه‌حل اسنپ برای رفعشان را بررسی می‌کنیم.

۱. پیگیری خرید تا رسیدن سفارش به مقصد

پیگیری سفارش‌ها یکی از نگرانی‌های اصلی منتقدان خرید اینترنتی است. آنها فکر می‌کنند با سفارش از سوپرمارکت اینترنتی دستشان برای پیگیری خرید بسته است، اما این‌طور نیست.

با خرید از اسنپ می‌توانید از همان لحظه‌ای که سفارشتان ثبت می‌شود، مراحل آماده‌سازی را ببینید و در اپلیکیشن اسنپ به شما درباره روند آماده‌سازی سفارش گزارش داده می‌شود. زمانی هم که مأمور ارسال از فروشگاه به‌سمت محل تحویل سفارش راه می‌افتد، مسیر حرکتش را روی نقشه می‌بینید.

۲. رسیدگی به مشکلات و مسائل در فرایند خرید

لازم نیست نگران پیگیری مشکلات احتمالی در فرایند خرید محصولات سوپرمارکتی اسنپ باشید، چون اسنپ مارکت تهران و بسیاری شهرهای دیگر را تحت پوشش قرار داده و تیم پشتیبانی قوی و مطمئنی دارد که در تمام روزهای هفته در دسترس هستند.

هرگونه مشکلی که در فرایند خرید برایتان پیش بیاید، قابل‌پیگیری است. تیم پشتیبان در کنارتان است و نمی‌گذارد پرسش‌هایتان بی‌پاسخ بمانند. کافی است با پشتیبانی تماس بگیرید تا کارشناسان کاربلد و باحوصله به کمکتان بیایند. پشتیبانی اسنپ مارکت با صبر و درایت هر مشکلی را حل می‌کند.

۳. کیفیت محصولات ارسالی از سوپرمارکت آنلاین

محصولاتی که از سوپرمارکت‌ آنلاین می‌خرید، کیفیت خوبی دارند. کاربران به فروشگاه‌ها و سوپرمارکت‌های اپلیکیشن اسنپ امتیاز می‌دهند و نظراتشان را ثبت می‌‌کنند.

هیچ فروشگاهی دوست ندارد که بدنام شود، پس محصولات خوب و باکیفیتی را برای مشتریان ارسال می‌کند. از نظر کیفیت نگران نباشید. اگر هم از سفارشی که برایتان ارسال شده است راضی نیستید، امکان درمیان‌گذاشتن مسئله با تیم اسنپ وجود دارد.

چطوراز سوپرمارکت آنلاین اسنپ خرید کنیم؟

حالا که به تردیدها و نگرانی‌ها درباره خرید از سوپرمارکت های آنلاین پایان دادیم، خوب است که به شما درباره سادگی بی‌نظیر مراحل خرید از اسنپ هم بگوییم.

برای این کار باید مراحل زیر را طی کنید:

وارد اپلیکیشن اسنپ شوید؛

گزینه « سوپرمارکت » را انتخاب کنید؛

» را انتخاب کنید؛ نوع فروشگاه مدنظرتان را مشخص کنید؛

از دسته‌بندی‌های مختلف، محصولات دلخواه را انتخاب کنید؛

سفارش‌هایتان را نهایی و هزینه‌شان را پرداخت کنید.

هر روز از ساعت ۹ صبح تا ۱۲ شب، امکان ثبت سفارش از سوپرمارکت اینترنتی اسنپ وجود دارد. بازه زمانی مناسب و دلخواهتان را مشخص کنید و سفارشتان را دم در منزل تحویل بگیرید.

در آخر

نگران خرید آنلاین محصولات سوپرمارکتی نباشید، چون اسنپ امکانات بی‌نظیری دارد که خیالتان را حسابی راحت می‌کند. اگر هم مشکلی پیش بیاید یا پرسشی داشته باشید، پشتیبانی اسنپ مارکت جوابگوی شماست. هم سازوکار سفارش آنلاین مطمئن است و هم تیم پشتیبانی در خدمت‌تان است و نمی‌گذارد آب در دلتان تکان بخورد.

انتهای رپرتاژ آگهی/",پیگیری آنلاین خریدهای سوپرمارکتی از اسنپ مارکت
37,https://www.tabnak.ir/fa/news/1124476/افزایش-زیان-انباشته-خودروساز‌ها-با-روش‌های-غلط-عرضه-خودرو,"امیرحسن کاکایی کارشناس خودرو با اشاره به اینکه عرضه خودرو به روش قرعه‌کشی یک لاتاری محسوب می‌شد و باعث افزایش قیمت آن خواهد شد، گفت: عرضه خودرو در بورس کالا روشی منسجم‌تر نسبت به فروش متمرکز است، اما برخی روش‌ها اشتباه است و باعث افزایش زیان انباشته خودروساز‌های کشور می‌شوند.

به گزارش بورس تابناک، امیرحسن کاکایی در گفتگو با خبرنگار بورس تابناک در رابطه با نحوه عرضه خودرو گفت: در ابتدا باید به این نکته اشاره کرد که دولت نگاهی غلط نسبت به رقابت‌پذیری دارد و به اسم رقابت‌پذیری، از طریق قیمت‌گذاری دستوری و همچنین، کنترل بازار این رقابت‌پذیری را سرکوب می‌کند که در این راستا سایت مدیریت متمرکز فروش خورو را راه‌اندازی کرده است و این روش مدیریت متمرکز است که دولت خود را به جای بازار می‌گذارد.

قرعه کشی خودرو در دنیا شکست خورده است

وی با اشاره به اینکه روش قرعه‌کشی و فروش از طریق دولت چندین بار در چند نظام کمونیستی دنیا مورد استفاده قرار گرفته و شکست آن قطعی است، افزود: این روش حداقل به مدت ۴ سال در مورد بازار دو خودروساز بزرگ امتحان شده است که نتیجه آن زیان بالای ۱۰۰ هزار میلیارد تومان، بازار به هم ریخته و عقب افتادن مصرف‌کننده واقعی از امکان خرید از خودروساز و در نهایت افزایش سرسام‌آور قیمت‌ها بود.

این کارشناس خودرو تصریح کرد: دولت نه تنها از این مسئله عبرت نگرفته است، بلکه آن را گسترش هم داده است تا خودروسازان خصوصی هم وارد این چهارچوب شوند. از طرف دیگر، دولت برای ایجاد شفافیت در معاملات، عرضه خودرو در بورس کالا را مطرح کرد که این اقدام می‌تواند، حرکت خوبی باشد.

شفافیت، تفاوت عرضه خودرو در بورس کالا و فروش متمرکز

کاکایی درباره تفاوت دو روش فروش خودرو توسط دولت گفت: تفاوت عرضه خودرو در بورس کالا با فروش متمرکز این است که در فروش متمرکز دولت خود را در جای بازار می‌گذارد، اما در روش عرضه در بورس کالا فقط شفافیت در بازار ایجاد می‌کند. روش اول، یک شیوه فروش دولت‌های کمونیستی به حساب می‌آید که باعث به هم ریختن بازار‌ها می‌شود، اما عرضه در بورس کالا روشی مبتنی بر بازار است.

وی اضافه کرد: در هیچ نقطه از جهان، خودرو در بورس کالا عرضه نمی‌شود، اما در ایران، با توجه به وضعیت موجود و شرایط فعلی اقتصاد داخلی کشور، بورس کالا می‌تواند یکی از روش‌های قابل قبول و بازارمحور باشد.

بازار خودرو به شدت از تعادل خارج شده است

کاکایی با اشاره به تناقض سیاست‌گذاری فروش خودرو توسط دولت گفت: دولت باید تا مدتی عرضه خودرو را با روش‌های مختلف آزمون و خطا کند و ضرر‌های بیشتری به این صنعت وارد کند تا بتواند نتیجه بگیرد که چه روشی برای عرضه خودرو در بازار بهتر است.

وی تأکید کرد: متأسفانه بازار خودرو به شدت از تعادل خارج شده است و با روش فروش متمرکز و قیمت دستوری خودرو تعادل بیش از پیش به هم خواهد خورد لذا بازار خودرو دچار تلاطم‌های سنگین خواهد شد چراکه این روش فروش، یک نوع لاتاری رایگان محسوب می‌شود، چون برخی از افراد ممکن است با فروش خودرو در بازار آزاد ۱۰۰ تا ۳۰۰ میلیون تومان سود کنند.

مزیت های عرضه خودرو در بورس کالا چیست؟

این کارشناس صنعت خودرو ادامه داد: یکی از مزیت‌های عرضه خودرو در بورس کالا این است که کسی باید برای خرید خودرو اقدام می‌کند که خودرو ندارد و پول شخص در بانک بلوکه است که در این صورت، حجم زیادی از افراد نمی‌توانند همزمان برای خرید خودرو صف بکشند، اما در روش وزارت صمت متأسفانه افراد زیادی در این لاتاری رایگان شرکت خواهند کرد، اما فعلا دولت روش قرعه‌کشی را برای فروش خودرو در نظر گرفته است که تنها نتیجه این کار افزایش زیان انباشته شرکت‌ها خواهد بود.",افزایش زیان انباشته خودروساز‌ها با روش‌های غلط عرضه خودرو
38,https://www.tabnak.ir/fa/news/1124470/کلاهبرداری-با-فروش-صندلی-دانشگاه‌های-دولتی,"به گفته رئیس مرکز عملیات پلیس امنیت عمومی تهران بزرگ کارشناسان ارزش ریالی اموال کلاهبرداری شده را بیش ۷۰ میلیارد ریال ارزیابی و اعلام کرده‌اند.

به گزارش تابناک به نقل از ایسنا، رئیس مرکز عملیات پلیس امنیت عمومی تهران بزرگ از بازداشت دو کلاهبردار که از طریق فروش صندلی‌های یکی از دانشگا‌های دولتی ۷۰ میلیارد ریال از مردم کلاهبرداری کرده بودند، خبرداد.

سرهنگ سعید راستی در این‌باره گفت: مدتی قبل تعدادی از شهروندان به پلیس مراجعه و اعلام کردند که از سوی دو نفر مورد کلاهبرداری قرار گرفته و پس از آنکه مبالغ هنگفتی را برای ثبت نام و خرید صندلی در دانشگاه‌های دولتی به آنان پرداخت کرده‌اند، دیگر نتوانسته‌اند آن‌ها را پیدا کنند.





وی با بیان اینکه در پی اعلام این گزارش رسیدگی به موضوع به صورت ویژه در دستورکار ماموران پلیس امنیت عمومی تهران بزرگ قرار گرفت، گفت: ماموران با انجام تحقیقات اولیه و بررسی‌های پلیسی متوجه شدند که متهمان پرونده با ادعای اینکه در دستگاه‌های اجرایی دارای نفوذ و ارتباطات خاص هستند بیش از ۷۰۰ میلیون ریال از دانشجویان دریافت کرده و به آنان وعده داده بودند که صندلی رشته مورد علاقه‌شان در دانشگاه دولتی را برایشان خریداری خواهند کرد.

رئیس مرکز عملیات پلیس امنیت عمومی تهران بزرگ گفت: در ادامه تحقیقات، ماموران مخفیگاه متهمان در در میدان الغدیر یافت آباد و شهر طالقان از توابع استان تهران را مورد شناسایی قرار داده و پس از هماهنگی با مقام قضایی عملیات خود برای دستگیری این افراد را آغاز کردند که در نهایت هر دو متهم در دو عملیات جداگانه و همزمان دستگیر شدند.

راستی با اشاره به انتقال دو متهم به مقر انتظامی گفت: این افراد تحت بازجویی قرار گرفته و گرچه سعی داشتند در ابتدا خود را بی‌اطلاع از جرم نشان دهنده، اما با مشاهده ادله موجود به جرم خود اقرار کرده و معترف شدند که تاکنون به حدود ۱۰۰ فقره کلاهبرداری با این شیوه اعتراف کرده‌اند.

به گفته رئیس مرکز عملیات پلیس امنیت عمومی تهران بزرگ کارشناسان ارزش ریالی اموال کلاهبرداری شده را بیش ۷۰ میلیارد ریال ارزیابی و اعلام کرده‌اند.

راستی با اشاره به تشکیل پرونده برای متهمان دستگیر شده اظهارکرد: تا کنون ۱۰ نفر از این مالباختگان مورد شناسایی قرار گرفته‌اند. متهمان نیز برای ادامه روند رسیدگی به جرم به همراه پرونده متشکله روانه دادسرا شده‌اند و تحقیقات پلیس در این خصوص همچنان ادامه دارد. دیگر افراد نیز اگر با این شیوه مورد کلاهبرداری قرار گرفته‌اند، حتما موضوع را به پلیس اطلاع دهند.",کلاهبرداری با فروش صندلی دانشگاه‌های دولتی
39,https://www.tabnak.ir/fa/news/1124469/ارتباط-ویتامین-د-و-زخم-دیابتی,"ضروری است که افراد مبتلا به دیابت به ویژه افراد مسن از نظر کمبود ویتامین ""د"" غربالگری شوند و اگر مکمل ویتامین ""د"" ضروری است با پزشک خود در این باره مشورت کنند.

به گزارش تابناک، فرارو به نقل از یاهولایف نوشت: در حالی که همگان باید از روش‌های چشمگیر و مفیدی که ویتامین ""د"" می‌تواند بدن شما را سالم نگه دارد و در عین حال به جلوگیری از برخی مشکلات فیزیکی و بیماری‌های احتمالی کمک می‌کند آگاه باشند برای کسانی که دیابت دارند بسیار مهم است که بدانند دلیل بسیار خوبی وجود دارد که چرا آنان باید اطمینان حاصل کنند که ویتامین ""د"" کافی را در رژیم غذایی شان دریافت می کنند.

در مطالعه‌ای که اخیرا توسط نشریه Square منتشر شد پژوهشگران نگاهی به ۳۳۹ بیمار در بخش غدد درون‌ریز مرکز پزشکی ویژه نیروی هوایی در پکن چین انداختند. بیمارانی که بین ۶۰ تا ۹۰ سال سن داشتند همگی مبتلا به دیابت نوع ۲ بودند و ۲۰۴ نفر نیز زخم پای دیابتی داشتند.

هنگامی که پژوهشگران به داده‌های موجود نگاهی انداختند دریافتند که ۸۰.۵ درصد از بیماران به طور کلی سطوح پایین ویتامین ""د"" داشتند. علاوه بر آن، ۸۵ درصد از مبتلایان به زخم پای دیابتی کمبود ویتامین ""د"" داشتند در حالی که ۱۳ درصد دیگر ویتامین ""د"" در سطوحی داشتند که به اندازه کافی بالا نبود تا کافی قلمداد شود. تنها ۲ درصد از افراد مبتلا به زخم پا ویتامین ""د"" کافی در سیستم خود داشتند.

البته این یافته نباید چندان ما را شگفت زده سازد، زیرا ویتامین ""د"" نقشی کلیدی در کاهش التهاب و حمایت از سلامت ایمنی دارد. در مورد ارتباط ویتامین ""د"" زخم پای دیابتی مانند هر زخم دیگری احتمال عفونت در آن زخم نیز وجود دارد. در عین حال، فردی که کمبود ویتامین ""د"" دارد ممکن است فاقد قدرت ایمنی لازم برای دفاع قوی در برابر عفونت باشد که ممکن است منجر به بدتر شدن زخم پای دیابتی شود جایی که از مرحله اولیه التهاب به مرگ بافت یا قانقاریا به دلیل عفونت می‌رسد.

ضروری است که افراد مبتلا به دیابت به ویژه افراد مسن از نظر کمبود ویتامین ""د"" غربالگری شوند و اگر مکمل ویتامین ""د"" ضروری است با پزشک خود در این باره مشورت کنند.",ارتباط «ویتامین د» و زخم دیابتی
40,https://www.tabnak.ir/fa/news/1124468/نتانیاهو-برای-بازگشت-آماده-می‌شود,"مسیر بازگشت نتانیاهو به قدرت در حال روشن‌تر شدن است، اما هنوز کاملا مشخص نیست. رهبر لیکود هنوز به اتهام فساد محاکمه می‌شود و با اقداماتی مانند رای منفی دادن به قانون شهرک نشینان بخش‌های کلیدی پایگاه رای دهندگان‌اش را از خود دور کرده است.

به گزارش تابناک،«بنیامین نتانیاهو» نخست وزیر سابق اسرائیل مشتاق است از ضعف دولت ائتلافی متلاشی شده فعلی استفاده کرده و جایگزین آن شود.

فرارو به نقل از گاردین نوشت: در تاریخ ۱۳ ژوئن ۲۰۲۱ میلادی «بنیامین نتانیاهو» آخرین سخنرانی خود را به عنوان نخست وزیر اسرائیل در کنست انجام داد. او در یک سخنرانی همراه با تلخی و غرور نیم‌ساعته موفقیت‌های خود در طول ۱۲ سال در قدرت بودن را بازگو کرد و نسبت به تهدیدات وجودی برای اسرائیل در دولت ائتلافی آینده هشدار داد.





او هم چنین تاکید کرد که حزب محافظه کار «لیکود» به زودی به قدرت باز می‌گردد. نتانیاهو در آن زمان در میان هیاهو و تمسخر نمایندگان فریاد زد: «من شما را در نبردی روزانه علیه این دولت بد، خطرناک و چپ هدایت خواهم کرد تا آن را سرنگون کنید. به یاری خدا، این اتفاق خیلی زودتر از آن چه فکر می‌کنید رخ خواهد داد».

تنها یک سال بعد، او که مظنون به نقش داشتن در پرونده رسوایی فساد است امکان دارد دقیقا به آن چه گفته بود دست یابد.

آزمایش جاه طلبانه در دولت ائتلافی اسرائیل متشکل از هشت حزب که با متحد شدن برای برکناری نتانیاهو و پایان دادن به سال‌ها بن بست سیاسی بر اختلافات ایدئولوژیک مهم میان خود غلبه کردند، ادامه دارد و آن دولت در حال تلاش برای ارائه عملکرد مناسب است. با این وجود، توافق دولت ائتلافی برای تمرکز بر نقاط اشتراک و پرهیز از پرداختن به موضوعات تفرقه‌انگیز مانند اشغال سرزمین‌های فلسطینی به بن بست رسیده است. اکنون خواست خروج از دولت ائتلافی و استعفای نمایندگان افزایش یافته و «نفتالی بنت» نخست وزیر متوجه شده که عناصر متزلزل سازنده ائتلاف فشار می‌آورند تا دولت او را غرق کنند و او در برابر این فشار‌ها ایستادگی می‌کند. اگر تنها یک عضو دیگر دولت ائتلافی از آن خارج شود بعید است که ائتلاف فعلی تحت رهبری بنت بتواند از رای‌ عدم اعتمادی که حزب لیکود به رهبری نتانیاهو فورا خواهد داد جان سالم به در ببرد و اپوزیسیون ممکن است خواستار برگزاری انتخابات جدید شود.

در این میان، اختلافات داخلی در دولت ائتلافی منجر به ایجاد جوی پر هرج و مرج در کنست شده است. هفته گذشته، اعضای چپگرای دولت ائتلافی متقاعد شدند که به لایحه تمدید حمایت‌های قانونی از شهرک نشینان اسرائیلی در کرانه باختری اشغالی رای بدهند در حالی که اعضای اپوزیسیون دست راستی که از نظر ایدئولوژیک از این لایحه حمایت می‌کرد رای منفی دادند که منجر به شکست دولت در این زمینه با اختلاف چهار رای شد.

«گابی لاسکی» عضو کنست، حقوقدان در زمینه حقوق بشر و عضو حزب چپگرای مرتز که به این قانون رای مثبت داد گفت: «به مدت ۱۲ سال ما دولت‌هایی داشتیم که ایمان به دموکراسی و حاکمیت قانون را تضعیف کردند تا از ضعیف شدن دولت جلوگیری شود. ما صدای خود را در پلنوم به گوش سایرین می‌رسانیم، اما یک اقلیت در دولت و یک اقلیت در جامعه هستیم. باید اعتراف کنم که برداشتن یک گام کوچک، پیچیده‌تر از آن چیزی است که فکر می‌کردم».

نتانیاهو با تشویق مخالفان به مخالفت با هر طرحی که ائتلاف پیشنهاد می‌کند صرفنظر از محتوای آن برای فلج کردن رقبایش از اختلافات درون دولت ائتلافی به نفع خود بهره برده است. اکنون صبر احزاب راستگرا مانند «امید جدید» به رهبری «گیدئون سار» به پایان رسیده است به گونه‌ای که اگر جناح حامی شهرک‌سازی دولت ائتلافی را کنار بگذارد، نتانیاهو می‌تواند بدون نیاز به انتخابات جدید به دنبال تشکیل دولت جدید باشد.

«نعماه لازیمی» عضو حزب چپگرای کار در کنست اسرائیل می‌گوید: «ما اساسا در همان موقعیت یک سال پیش قرار داریم. انضباط رای مخالفان به این معنی است که ما هنوز با گزینه با بی‌بی (نتانیاهو) یا بدون بی‌بی مواجه هستیم. برنامه ریزی حتی برای یک ماه آینده در چنین شرایطی دشوار است. با توجه به این که ما به دستاورد‌های زیادی دست یافته‌ایم، اما برای تغییر واقعا به زمان بیش‌تری نیاز داریم».

دولت بنت می‌تواند ادعای موفقیت‌هایی داشته باشد: ائتلافی تاریخی تشکیل داد که برای اولین بار اعضای یک حزب مستقل عربی را درون خود جای داده است. این دولت توانست بودجه‌های معوقه را تصویب کند، اسرائیل را در مراحل آخر شیوع کرونا هدایت کرد، در دستگاه قضایی مورد بدگویی قرار گرفته از سوی نتانیاهو اصلاحات را انجام داد و روابط اسرائیل با شرکای غربی در ایالات متحده و اروپا را بهبود بخشید. با این وجود، ارزیابی غالب در میان مردم اسرائیل و در داخل ساختمان کنست این است که دولت ائتلافی اگر بتواند تا پایان دوره منتهی به نشست تابستانی به صورت دست نخورده به راه خود ادامه دهد بسیار خوش شانس خواهد بود.

«یولی یوئل الدشتاین» از نمایندگان حزب لیکود و رئیس سابق کنست اسرائیل می‌گوید: «کنست کنونی دنیایی پر از تنش است. ائتلاف می‌خواست نتانیاهو را از دفتر نخست وزیری دور نگه دارد و آنان این کار را کردند، اما هیچ نقطه اشتراک دیگری بین‌شان وجود ندارد. آنان نمی‌توانند حکومت کنند بنابراین، باید کنار بروند. کشوری برای اداره کردن وجود دارد و آن چه در حال حاضر در حال رخ دادن است به سیاست اسرائیل آسیب وارد می‌سازد».

مسیر بازگشت نتانیاهو به قدرت در حال روشن‌تر شدن است، اما هنوز کاملا مشخص نیست. رهبر لیکود هنوز به اتهام فساد محاکمه می‌شود و با اقداماتی مانند رای منفی دادن به قانون شهرک نشینان بخش‌های کلیدی پایگاه رای دهندگان‌اش را از خود دور کرده است. این پیرمرد ۷۲ساله هم چنین ممکن است با چالش رهبری در درون صفوف لیکود روبرو شود.

نظرسنجی‌های اخیر نشان می‌دهند که ۳۹ درصد از شهروندان اسرائیل ترجیح می‌دهند برای شرکت در پنجمین انتخابات آن کشور از سال ۲۰۱۹ میلادی به این سو پای صندوق‌های رای بازگردند و این گزینه را به ادامه دادن شرایط با دولت فعلی یا تشکیل دولت تازه‌ای از درون کنست ترجیح می‌دهند. با این وجود، اگر امروز انتخابات برگزار شود بعید است که بلوک چپ میانه به رهبری «یائیر لاپید» وزیر امور خارجه و بلوک راستگرای مذهبی تحت رهبری نتانیاهو بتوانند اکثریت مطلق آرا را به دست آورند.

«احمد طیبی» رهبر حزب اپوزیسیون عربی «برای تغییر» (تعال) می‌گوید: «از یک سو مهم است که در بخشی از فرایند تصمیم گیری نمایندگان عرب در کنست حضور داشته باشند. از سوی دیگر، من متاسفم که بگویم این آزمایش زودرسی برای ائتلاف بود». احزاب چپ و فهرست مشترک (ائتلاف عربی) در انتخابات بعدی به دلیل خیانت به رای دهندگان و اصول خود نابود خواهند شد. من پیش‌تر به «منصور عباس» رهبر آن ائتلاف گفتم: «اگر نمی‌خواهی با کوسه‌ها شنا کنی وارد آب نشو».",نتانیاهو برای بازگشت آماده می‌شود
41,https://www.tabnak.ir/fa/news/1124466/پایان-اینترنت-اکسپلورر-پس-از-۲۷-سال,"به گزارش تابناک، مایکروسافت برای اولین بار مرورگر اینترنت اکسپلورر را در سال ۱۹۹۵ به عنوان یک بسته الحاقی برای ویندوز ۹۵ منتشر کرد. این مرورگر پس از ۲۷ سال خدمت اکنون در آستانه بازنشستگی قرار دارد و از ۱۵ ژوئن غیر فعال خواهد شد.

این مرورگر در سال ۲۰۰۳ به اوج استفاده خود توسط ۹۵ درصد از کاربران رسید. اما نتوانست جایگاه خود را حفظ کند و با ورود رقبا به بازار مرورگر‌ها، کاربرانش به شدت کاهش پیدا کردند.





رقبای تازه شروع به ارائه رابط‌های کاربری بهتر، سرعت اینترنت سریعتر و عملکرد بهتر کردند. به نظر می‌رسد که اینترنت اکسپلورر نتوانسته است با رقبا همراهی کند و به یک کاوشگر پیش فرض که برای نصب مرورگر‌های دیگر استفاده می‌شود، تبدیل شده است. "" شان لیندرسی"" مدیر برنامه مایکروسافت اج، اظهار داشت: «آینده اینترنت اکسپلورر در ویندوز ۱۰ در مایکروسافت اج نهفته است.»

او اضافه کرد: «مایکروسافت اج نه تنها یک تجربه مرور سریع‌تر، ایمن‌تر و مدرن‌تر از اینترنت اکسپلورر است، بلکه به یک نگرانی مهم نیز پاسخ می‌دهد؛ سازگاری با وب‌سایت‌ها و برنامه‌های قدیمی‌تر.» مایکروسافت توسعه ویژگی‌های جدید برای اینترنت اکسپلورر را در سال ۲۰۱۶ متوقف کرد و شاید این اولین باری باشد که این غول فناوری تصمیم می‌گیرد آن را بطور کامل را حذف کند.

منبع: gadgets360",پایان اینترنت اکسپلورر پس از ۲۷ سال
42,https://www.tabnak.ir/fa/news/1124464/از-پیشنهاد-تنفس-یک-ساله-مالیاتی-به-اصناف-تا-انتقاد-از-مالیات-ستانی-بر-مبنای-تراکنش‌-بانکی-وزیر-اقتصاد-بنای-دولت-فشار-مضاعف-به-مؤدیان-خوش-حساب-نیست,"خاندوزی گفت: هرچند نمی‌توانیم از قانون تخطی کنیم، تلاش‌هایی از سوی این وزارتخانه انجام شده است تا سقف مشمولان تبصره ۱۰۰ افزایش یابد. نامه‌نگاری‌هایی در این باره از سوی وزارت اقتصاد انجام شده است. اما تنفس یک‌ ساله مالیاتی مستلزم مصوبه مجلس شورای اسلامی است و در صورت تصویب دولت نیز مجری قانون خواهد بود.

تابناک اقتصادی: یکی از تغییراتی که دولت سیزدهم در بودجه سال ۱۴۰۱ اعمال کرد، رشد بیش از ۶۰ درصدی پیش‌بینی درآمد‌های در لایحه بودجه بود.



با توجه به این مساله، سهم درآمد‌های مالیاتی در بودجه افزایش پیدا کرد و کسری تراز عملیاتی نیز از ۴۵۰ به ۳۰۰ هزار میلیارد تومان کاهش یافت.



بنابراین، مالیات اشخاص حقوقی از ۱۰۴ هزار میلیارد تومان برآورد عملکرد در سال ۱۴۰۰ به ۱۳۴.۷ هزار میلیارد تومان در قانون بودجه سال ۱۴۰۱ افزایش یافته که رشد حدود ۲۹ درصدی را نشان می‌دهد. همچنین مالیات بر درآمد نیز از ۵۶.۲۱ هزار میلیارد تومان برآورد عملکرد در سال ۱۴۰۰ به ۸۵ هزار میلیارد تومان در قانون بودجه سال ۱۴۰۱ افزایش یافته که رشد حدود ۵۰ درصدی داشته است.



مالیات بر ثروت نیز از ۱۴.۶ هزار میلیارد تومان برآورد عملکرد در سال ۱۴۰۰ به ۲۷.۷ هزار میلیارد تومان در قانون بودجه سال ۱۴۰۱ رسیده که در نتیجه این افزایش، پیش‌بینی درآمد‌های حاصل از مالیات بر ثروت نزدیک به ۹۰ درصد رشد داشته است.



مجموع درآمد‌های حاصل از مالیات اشخاص حقوقی، مالیات بر درآمد و مالیات بر ثروت را تشکیل می‌دهد؛ بنابراین، مجموع پیش‌بینی درآمد‌های حاصل از مالیات‌های مستقیم در قانون بودجه سال ۱۴۰۱، ۲۴۷.۴ هزار میلیارد تومان تعیین شده است که در مقایسه با عملکرد سال قبل رشد ۴۰ درصدی را شاهدیم.



گفتنی است که درآمد‌های حاصل از مالیات بر کالا و خدمات نیز در قانون بودجه سال ۱۴۰۱، ۲۰۵.۱ هزار میلیارد تومان تعیین شده که از این نظر رشد حدود ۶۳ درصدی را نسبت به عملکرد بودجه سال ۱۴۰۰ شاهد هستیم. مالیات بر واردات نیز از ۱۷ هزار میلیارد تومان برآورد عملکرد در سال ۱۴۰۰ به ۷۹.۶ هزار میلیارد تومان در قانون بودجه سال ۱۴۰۱ افزایش یافته که رشد بالای ۳۸۵ درصدی را نشان می‌دهد.



وضعیت پایه‌های مالیاتی در بودجه سال ۱۴۰۱ به شرح زیر است (ارقام به هزار میلیارد تومان)؛







با توجه به تغییرات اعمال شده در مجلس شورای اسلامی، مجموع درآمد‌های مالیاتی سال ۱۴۰۱ تغییرات چندانی نسبت به لایحه دولت نداشته و از ۵۲۶.۷ هزار میلیارد تومان به ۵۳۲.۱ هزار میلیارد رسیده است.

اعتراض کسبه‌ به افزایش مالیات

این افزایش درآمدهای مالیاتی دولت برای سال جاری، در روزهای اخیر صدای اعتراض کسبه و اصناف را بلند کرده است، به گونه ای که دو روز قبل، شماری از فروشندگان لوازم خانگی در بازار امین حضور تجمع کردند. مهمترین علتی که برای برپایی این تجمع عنوان شد، عملکرد اخیر سازمان امور مالیاتی بود.

تسنیم (۲۲ خردادماه ۱۴۰۱) در این باره نوشت: ساعتی پیش حدود ۱۵۰ تا ۲۰۰ نفر از کسبه لوزام خانگی و الکترونیکی در اعتراض به افزایش مالیات، تجمع کرده و خواستار پاسخگویی مسئولین نسبت به این مهم و چرایی افزایش هزینه‌های مالیاتی خود شدند.

تنفس یک ساله مالیاتی اصناف به مجلس می‌رود

نشست مشترک هم‌اندیشی در خصوص مالیات بر درآمد مشاغل صنفی با حضور سعید ممبینی رئیس هیات رئیسه اتاق اصناف ایران، سید احسان خاندوزی وزیر امور اقتصادی و دارایی، داود منظور رئیس سازمان امور مالیاتی، محمدرضا پورابراهیمی، رئیس کمیسیون اقتصادی مجلس شورای اسلامی، شهباز حسن‌پور رئیس فراکسیون اصناف و روسای اتاق‌های اصناف مراکز استان در وزارت امور اقتصادی و دارایی برگزار شد.

«سید احسان خاندوزی» وزیر امور اقتصادی و دارایی در حاشیه این نشست گفت: با توجه به انتقاداتی که برخی از نمایندگان اتاق اصناف ایران در شهرستان‌های کشور نسبت به رویه‌هایی که قانوناً بر عهده سازمان امور مالیاتی گذاشته شده است، لذا امروز نشست بسیار خوبی با روسای برخی از اتحادیه‌ها و اتاق‌های اصناف مراکز استان و انجمن اسلامی بازار تهران، رئیس کمیسیون اقتصادی و فراکسیون اصناف مجلس شورای اسلامی برگزار شد تا موارد موردنظر طرفین شفاف و روشن مطرح شود.

خاندوزی گفت: رئیس سازمان امور مالیاتی به برخی از سوالات و ابهامات پاسخ داد و ما نیز با عنوان وزارت اقتصاد و دارایی با توجه به نقش ویژه‌ای که اصناف کشور در سال‌های گذشته به‌ویژه ایام ابتلای بیماری کرونا ـ که موجب کاهش درآمدهای مالیاتی کشور شده بود ـ بنا را بر این گذاشتم که اولاً مدت‌ زمان ارائه اظهار نامه‌ها فراتر از مهلت قانونی بوده و تا تیرماه تمدید شود.

همچنین مقرر شد کمیته ای سه نفره در سراسر استان‌ها با حضور رئیس اتاق اصناف مرکز استان یا نماینده وی، نماینده مجلس و نماینده اداره مالیات شکل گیرد تا به شکایت فعالان صنفی رسیدگی شده و پیشنهادها احصا شود. به این ترتیب امیدواریم به سرعت به اشکالات و ابهامات رسیدگی کنیم و نه تنها نارضایتی‌هایی که از سوی اصناف مطرح می‌شود را رفع کنیم بلکه به توافق پایداری برای جداول و ضرایب مالیاتی در سال‌های آینده برسیم.

وزیر امور اقتصادی و دارایی گفت: هرچند نمی‌توانیم از قانون تخطی کنیم، تلاش‌هایی از سوی این وزارتخانه انجام شده است تا سقف مشمولان تبصره ۱۰۰ افزایش یابد. نامه‌نگاری‌هایی در این باره از سوی وزارت اقتصاد انجام شده است. اما تنفس یک‌ساله مالیاتی، مستلزم مصوبه مجلس شورای اسلامی است و در صورت تصویب دولت نیز مجری قانون خواهد بود.

خاندوزی گفت: ما از مداخلات سلیقه‌ای ممیز محور باید عبور کرده تا به سمت رویکرد سامانه محور حرکت کنیم؛ لذا اجرای قانون پایانه‌های فروشگاهی و سامانه مودیان کمک خواهد کرد که حداکثر شفافیت اقتصادی ایجاد شود، بنابراین، بسیاری از اختلافات و ابهاماتی که امروز مطرح می‌شود رفع خواهد شد.

به هیچ وجه نباید توپ را در زمین مؤدی انداخت

وزیر اقتصاد با تأکید بر اعتقاد خود به نقش بسیار مهم صنوف و فعالان اقتصادی در اداره اقتصاد کشور گفت: رویکرد من در شورای گفتگوی دولت و بخش خصوصی، هیات مقررات زدایی و بهبود فضای کسب و کار و دیگر زیر مجموعه های دولت همواره این بوده است که اگر ما رشد و رونق اقتصادی را می خواهیم، پیاده کننده آن، نه دولت ها و دستگاه های اجرایی، بلکه این فعالان اقتصادی و صنوف هستند و اگر دولت بخواهد مانعی برای آنها ایجاد کند، در واقع تمام اهداف خودش را زیر سؤال برده است.

سازمان مالیاتی، با اصناف ضابطه مند و شفاف برخورد کند

خاندوزی با بیان اینکه فعالان بخش خصوصی همواره باید مطالبه شفافیت از سازمان امور مالیاتی را به عنوان رویکرد اصلی خود مد نظر قرار دهند، تصریح کرد: سازمان امور مالیاتی باید ضابطه مند و شفاف و با اطلاعات و اسناد مثبته با اصناف برخورد کند و قطعا مسئولیت اثبات اینکه یک تراکنش مؤدی، آیا منجر به درآمد شده یا خیر، بر عهده خود این سازمان است که باید برود و دلایل و شواهدی بیاورد که از منظر اطلاعات رسمی کشور، این منجر به درآمد شده است.

وی تصریح کرد: هر آنچه سازمان امور مالیاتی مبنای محاسبه مالیات قرار می دهد باید مبتنی بر مستنداتی باشد که دوستان خود ما در این سازمان باید بروند آنها را پیدا کنند و به هیچ وجه نباید توپ را در زمین مؤدی انداخت.

بنای دولت، فشار مضاعف به مؤدیان خوش حساب نیست

وزیر اقتصاد با تأکید بر اینکه سازمان امور مالیاتی باید ضوابط و ضرایب مربوط به نحوه محاسبه مالیات صنوف را در سراسر کشور، بصورت شفاف، منتشر و در اختیار آنها قرار دهد، گفت: حتی جلسات آگاهی و رفع سؤالات و شبهات مالیات سال ۱۴۰۱ (که در سال ۱۴۰۲ اخذ خواهد شد) باید دو ماه قبل از شروع فصل مالیات سال آینده، برگزار شود.

خاندوزی با بیان اینکه در مورد وصول درآمدهای مالیاتی استان ها، بنای دولت، نه فشار مضاعف به مؤدیان خوش حساب، بلکه بر شناسایی مؤدیان جدید و فرارهای مالیاتی بوده است، از رئیس سازمان امور مالیاتی خواست، این موضوع را به تأکید، برای استان های سراسر کشور ابلاغ نماید.

در بحث تراکنش‌ها بین دو ممیز مالیاتی در عرصه اطلاعات دو نگاه متفاوت است

«محمدرضا پورابراهیمی» رییس کمیسیون اقتصادی مجلس شورای اسلامی با اشاره به اهمیت جایگاه اصناف در نظام اقتصادی کشور گفت: این بخش تمام‌قد عقبه نظام و انقلاب هستند و پای آرمان‌های انقلاب ایستاده‌اند و این مساله را سال‌هاست که اثبات کرده‌اند.

وی تصریح کرد: در حال حاضر در حوزه فعالیت‌های اقتصادی کشور موضوع تحولات ساختاری در دستور کار قرار دارد که نیازمند همکاری همه ارگان‌های نظام ـ چه در سطح کلان و چه در سطح خرد ـ به وضعیت اقتصادی کشور هستیم تا ظرفیت‌های اقتصادی ایجاد شود و اصناف در همه ارکان در کنار نظام بودند.

پورابراهیمی با بیان اینکه اصناف در دوران کرونا همکاری‌های لازم را با دولت داشتند و سابقه آن بر کسی پوشیده نیست، افزود: زیرساخت‌ها در سازمان امور مالیاتی جامع نیست و در بحث تراکنش‌ها بین دو ممیز مالیاتی در عرصه اطلاعات دو نگاه متفاوت است و باید راهکاری دیده شود تا حق اصناف تضعیف نشود. از سازمان امور مالیاتی می‌خواهیم که دستورالعمل دقیق نحوه رسیدگی به دیتا و اطلاعات را منتشر کند. اگر سامانه دیتا، اطلاعات و زیرساخت‌ها به درستی اجرایی شود، دغدغه‌های صنفی حل می‌شود و اگر واحدی هم متخلف باشد شناسایی می‌شود.

تنفس مالیاتی را از مجلس به جلسه سران سه قوا می‌بریم

شهباز حسن‌پور رئیس فراکسیون اصناف نیز گفت: با هماهنگی اتاق اصناف ایران، مجلس شورای اسلامی و دولت جلسه بسیار خوبی با حضور روسای اتاق‌های اصناف مراکز استان و برخی از اتحادیه‌ها برگزار شد. نمایندگان اصناف در بخشی از امور اقناع شدند و به علت برخی از ابهاماتی که باقی ماند نیز به پیشنهاد وزیر امور اقتصاد و دارایی مقرر شد کمیته‌هایی سه نفره از مجلس، سازمان امور مالیاتی و اصناف با اختیارات تشکیل شود و موضوعات باقی مانده جمع‌بندی شده و در جلسه بعدی با وزارت اقتصاد و دارایی مطرح شود.

وی افزود: یکی از مطالبات صنفی، یک سال تنفس مالیاتی است. فراکسیون اصناف و مجلس شورای اسلامی نامه‌ای با نظر اصناف برای سران قوا تنظیم خواهند کرد. آنچه سران قوا مقرر کنند همگان به آن پایبند خواهند بود.

تراکنش‌های سال ۱۴۰۰ لزوماً به معنای فروش محصول نیستند

«سعید ممبینی» رئیس اتاق اصناف ایران نیز گفت: رویکرد سازمان امور مالیاتی کشور امسال برای تعیین مالیات سال ۱۴۰۰ مبنای تراکنش‌های بانکی واحدهای صنفی و مودیان صنفی است. این موضوع به چند دلیل مورد انتقاد جامعه اصناف قرار گرفته است.

وی بیان کرد: نخستین دلیل عدم اطلاع‌رسانی کافی به مودیان در گذشته است؛ به این معنا که بعضاً تراکنش‌ها لزوماً به معنای فروش محصول نبوده است. دوم اینکه در اولین سال از اجرای این قانون شاهد برداشت‌های متفاوت و نظرات متناقض از قانون در استان‌ها هستیم. این موجب سردرگمی مودیان شده است. به این علت مکاتباتی از سوی اتاق اصناف ایران با وزیر امور اقتصاد و دارایی، شخص رئیس‌جمهور، سایر مقامات اجرایی و مجلس شورای اسلامی انجام شده است.

افزایش سقف ماده ۱۰۰ قانون مالیات مستقیم

ممبینی ادامه داد: بدین واسطه رئیس جمهور موافقت کردند که سقف استفاده از ماده ۱۰۰ قانون مالیات مستقیم را تا ۴٫۸ میلیارد تومان افزایش دادند تا تعداد بیشتری از مودیان تحت پوشش این مزیت قانونی قرار گیرند.

رئیس اتاق اصناف ایران گفت: به دلیل این تفاوت تفاسیر از قانون در استان‌ها از رئیس‌جمهور خواستیم تا برای ثبات آرا و رسیدگی به وضعیت مالیاتی مودیان فرصت بیشتری برای ارائه اظهارنامه مالیاتی بدهند که مورد موافقت رئیس‌جمهور قرار گرفت و امروز نیز وزیر امور اقتصاد و دارایی ۱۵ روز فرصت ارائه اظهارنامه مالیاتی اصناف و استفاده از تبصره ۱۰۰ تمدید شد.

وی گفت: آنچه مورد انتظار اصناف است این که عدالت مالیاتی با بررسی هزینه و درآمد اجرایی و نه این که صرفاً به تراکنش‌های بانکی معیار تعیین مالیات شود. علاوه بر این در خصوص ضرایب سود مشاغل مختلف، اصناف مطالباتی دارند که با تعدیل‌هایی که امروز در جلسه از سوی وزیر اقتصاد اعلام شد، انتظار می‌رود تا حدی نظرات اصناف تامین شود.

رئیس اتاق اصناف ایران گفت: با پیشنهاد وزیر اقتصاد، از همین امروز در اتاق‌های اصناف کمیته‌های مالیاتی شکل خواهد گرفت تا به‌سرعت به مسائل و مشکلات مالیاتی اصناف با حضور نمایندگان مجلس و سازمان امور مالیاتی رسیدگی شود.",از پیشنهاد تنفس یک ساله مالیاتی به اصناف تا انتقاد از مالیات ستانی بر مبنای تراکنش‌ بانکی/ وزیر اقتصاد: بنای دولت، فشار مضاعف به مؤدیان خوش حساب نیست
43,https://www.tabnak.ir/fa/news/1124386/معشوقه-باردار-پوتین-در-کنار-بادیگاردهایش,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,معشوقه باردار پوتین در کنار بادیگاردهایش
44,https://www.tabnak.ir/fa/news/1124463/شکایت-فرهاد-اصلانی-از-خانم-راوی-آزار-جنسی,"به گزارش تابناک، در حالی که در ماه‌های گذشته سمیه میرشمسی دستیار و برنامه ریز سینما روایت‌هایی از آزار فرهاد اصلانی را منتشر کرده بود، این بازیگر از او به دلیل اتهام شکایت کرد.

سمیه میرشمسی با انتشار پستی در اینستاگرام از شکایت فرهاد اصلانی به دلیل اتهام تجاوز و آزار و اذیت خبر داد.

در حالی که در ماه‌های گذشته سمیه میرشمسی دستیار و برنامه ریز سینما روایت‌هایی از آزار فرهاد اصلانی را منتشر کرده بود، این بازیگر از او به دلیل اتهام شکایت کرد.

میرشمسی در صفحه شخصی خود در اینستاگرام از شکایت فرهاد اصلانی از وی در شورای صیانت خانه سینما خبر داده و نوشته: دوشنبه هفته گذشته در نخستین تماس رسمی از «خانه سینما» متوجه شکایت آقای فرهاد اصلانی از خودم در شورای صیانت خانه سینما شدم.

همچنین میرشمسی در صفحه اینستاگرام خود اعلام کرد که در هیچ جلسه‌‌ای از شورای صیانت خانه سینما شرکت نخواهد کرد.",شکایت فرهاد اصلانی از خانم راوی آزار جنسی
45,https://www.tabnak.ir/fa/news/1124462/بازداشت-یک-ایرانی-در-ترکیه-به-دلیل-ماریجوانا,"پلیس ترکیه پس از بازرسی چمدان یک شهروند ایرانی در آن ۳ کیلو و ۱۲۰ گرم ماری‌جوانا کشف و ضبط کرد.

به گزارش تابناک به نقل از یورونیوز، جاسازی ماری‌جوانا در کفش و شکلات باعث دستگیری یک ایرانی در ترکیه شد.

ماری جوانای پنهان شده در کفش و بسته‌های شکلات در شهر سیواس ترکیه کشف و ضبط شد.

پلیس ترکیه پس از بازرسی چمدان یک شهروند ایرانی در آن ۳ کیلو و ۱۲۰ گرم ماری‌جوانا کشف و ضبط کرد.

نیروهای فرماندهی ژاندارمری استان سیواس در منطقه آکینجیلار در بخش مبارزه با قاچاق و جرایم سازمان‌یافته یک اتوبوس مسافربری را که از ایران به استانبول در حال حرکت بود، متوقف کردند.

پس از بازرسی چمدان‌ها با کمک گرفتن از سگ‌ شناسایی مشخص شد که در چمدان یکی از مسافران مقداری ماری‌جوانا جاسازی شده است.

این مواد مخدر در ۳ جفت کفش و ۷ عدد شکلات جاسازی شده بود. رسیدگی به پرونده این مظنون بازداشت شده در ژاندارمری ادامه دارد.",بازداشت یک ایرانی در ترکیه به دلیل ماریجوانا
46,https://www.tabnak.ir/fa/news/1124461/رئیس-سابق-موساد-ایران-مصمم-به-گرفتن-انتقام-است,"یادلین همچنین از نفتالی بنت، نخست‌وزیر رژیم صهیونیستی برای اعلام کردن استراتژی اسراییلی جدیدی علیه ایران انتقاد کرده و گفت، فاش نکردن همواره سیاست بهتری است.

به گزارش تابناک به نقل از ایسنا، رئیس پیشین موساد در گفت‌وگویی مطرح کرد، با وجود اظهارات و اقدامات ضدایرانی اخیر رژیم صهیونیستی، ایران در پی انتقام از اسراییل و ایجاد بازدارندگی است.



روزنامه یدیعوت آحارانوت نوشت، عاموس یادلین، رئیس پیشین موساد روز سه‌شنبه گفته است که ایران مصممم است در پی حملات تروریستی اخیری که در خاک آن انجام گرفته و به رژیم صهیونیستی نسبت داده شده است، انتقام از اسراییل بگیرد.

یادلین همچنین از نفتالی بنت، نخست‌وزیر رژیم صهیونیستی برای اعلام کردن استراتژی اسراییلی جدیدی علیه ایران انتقاد کرده و گفت، فاش نکردن همواره سیاست بهتری است.

سایت شبکه فلسطین الیوم هم به نقل از یادلین نوشت: ایرانی‌ها قصد دارند با هدف ایجاد بازدارندگی مقابل اسراییل و نشان دادن این که از خطوط قرمز پا فراتر گذاشته است، انتقام بگیرند.

این شبکه به نقل از رئیس پیشین موساد نوشت: ما اکنون با سه تهدید استراتژیک ایران علیه اسراییل درحال مقابله هستیم که عبارتند از توسعه برنامه هسته‌ای، استقرار نظامی در سوریه و پروژه موشک‌های نقطه‌زن حزب‌الله لبنان.

فلسطین الیوم گزارش داد، یادلین می‌گوید، «در این سه زمینه، اقداماتی که انجام می‌شوند، گاهی می‌توانند به واکنشی منجر شوند و این واقعیت که ایرانی‌ها الان در تلاشند به اسراییل صدمه بزنند، نباید کسی را شگفت‌زده کند و مدعی شوند که حالا ایرانی‌ها هر اسراییلی را به عنوان یک هدف تحت تعقیب قرار می‌دهند.»

اظهارات یادلین در پی ترور شهید سرهنگ پاسدار حسین صیاد خدایی به دست عوامل تروریستی و هشدار مقامات ارشد نظامی ایران به مسببان این اقدام مطرح می‌شود.

اوایل خرداد دو عنصر تروریستی موتور سوار با شلیک به سرهنگ پاسدار حسین صیاد خدایی در تهران هنگام ورود به منزلش وی را به شهادت رساندند.

سردار سرلشکر حسین سلامی، فرمانده کل سپاه پاسداران با اشاره به جنایت اخیر ترور شهید صیاد خدایی، تاکید کرد: خون شهید صیاد خدایی بی پاسخ نخواهد ماند.

سرلشکر سلامی در گفت‌وگویی با شبکه المسیره یمن گفت: هر اقدامی از سوی دشمن با پاسخ قاطع مواجه خواهد شد. ما دشمن را به حال خود رها نمی کنیم و همواره به دنبال آنها هستیم. حساب ما ما با دشمنان پابرجاست و قوی‌تر و مستحکم‌تر می‌شود. خون شهید صیاد خدایی بی پاسخ نخواهد ماند.",رئیس سابق موساد: ایران مصمم به گرفتن انتقام است
47,https://www.tabnak.ir/fa/news/1124460/کلاهبرداری-از-۲۰۰۰-نفر-از-طریق-فروش-آپارتمان,"متهم تحت تعقیب از سال ۱۳۹۴ چند دفتر در مناطق شمالی تهران تاسیس کرده و واحدهای آپارتمانی در شهرک پردیس را به حدود دو هزار نفر فروخته اما در نهایت پس از دریافت وجه، آپارتمانی را به آن‌ها تحویل نداده است.

به گزارش تابناک به نقل از ایسنا، رییس پلیس آگاهی تهران بزرگ از دستگیری کلاهبردار حرفه‌ای که بیش از ۲ هزار بار کلاهبرداری انجام داده بود خبر داد.



سرهنگ علی‌ ولی‌پور گودرزی در این‌باره گفت:‌ از مدتی قبل چندین مورد کلاهبرداری در فروش واحدهای مسکونی در فاز یازدهم شهرک پردیس به پلیس آگاهی تهران بزرگ اطلاع داده شد که درپی آن رسیدگی به موضوع در دستورکار تیمی ویژه از ماموران معاونت مبارزه جعل و کلاهبرداری پلیس آگاهی قرار گرفت.

وی با اشاره به انجام تحقیقات اولیه در خصوص شناسایی کلاهبردار یا کلاهبرداران اظهار کرد: در تحقیقات ابتدایی کارآگاهان مشخص شد که متهم تحت تعقیب از سال ۱۳۹۴ چند دفتر در مناطق شمالی تهران تاسیس کرده و واحدهای آپارتمانی در شهرک پردیس را به حدود دو هزار نفر فروخته اما در نهایت پس از دریافت وجه، آپارتمانی را به آن‌ها تحویل نداده است. در همین راستا نیز کارآگاهان پلیس آگاهی پس از دریافت این اطلاعات، با رصد های اطلاعاتی گسترده هویت و مخفیگاه متهم اصلی را در شمال تهران شناسایی کردند.

ولی‌پور گودرزی افزود:‌ پس از شناسایی متهم، تیمی از کارآگاهان پلیس آگاهی مجوزهای لازم قضایی را دریافت کرده و به سرعت برای دستگیری این فرد وارد عمل شدند، گفت: متهم در یک عملیات غافلگیرانه دستگیر و به مقر انتظامی منتقل شد. این فرد پس از انتقال به اداره آگاهی در تحقیقات ابتدایی به جرم خود مبنی بر کلاهبرداری با شیوه و شگرد فروش واحدهای آپارتمان به شهروندان در فاز یازدهم شهرک پردیس اعتراف کرد.

به گفته رییس پلیس آگاهی تهران بزرگ اکثر مالباختگان این پرونده با مراجعه به اداره چهاردهم پلیس آگاهی متهم را مورد شناسایی قرار داده و شکایتشان از این فرد را ثبت کردند. همچنین تحقیقات برای یافتن دیگر مالباختگان هم ادامه دارد.

وی با بیان اینکه متهم دستگیر شده حدود ۲۰ هزار میلیارد ریال از شهروندان کلاهبرداری کرده است، گفت:‌ در حال حاضر متهم برای کشف دیگر جرائم احتمالی و تحقیقات تکمیلی در اختیار کارآگاهان اداره چهاردهم پلیس آگاهی تهران بزرگ قرار دارد.",کلاهبرداری از ۲۰۰۰ نفر از طریق فروش آپارتمان
48,https://www.tabnak.ir/fa/news/1124459/مامور-قلابی-در-محمدیه-به-دام-افتاد,"فرمانده انتظامی شهرستان البرز از دستگیری مامور قلابی که در پوشش کارکنان نیروهای مسلح اقدام به اخاذی و سرقت از شهروندان می‌کرد، خبر داد.



به گزارش تابناک به نقل از خبرآنلاین؛ سرهنگ بهرام منصوری، فرمانده انتظامی شهرستان البرز در تشریح این خبر، گفت: در پی تماس با مرکز فوریت های پلیسی110 مبنی بر این که فردی با لباس نظامی و تردد در مناطق خلوت شهر خود را مامور پلیس معرفی و اقدام به اخاذی و سرقت از شهروندان می‌کند، بلافاصله ماموران کلانتری محمدیه این شهرستان به محل اعزام شدند.

او افزود: ماموران انتظامی محمدیه پس از حضور در محل با دو نفر جوان که یکی از آن‌ها لباس نظامی با نصب درجه برتن داشت و به اهالی که اعلام کرده بودند مامور پلیس هستند، مواجه و پس از بررسی‌های اولیه آن‌ها را برای ادامه روند رسیدگی به کلانتری دلالت دادند.

سرهنگ منصوری با بیان اینکه در بررسی‌های بیشتر از این دو نفر مشخص شد که آن‌ها با طراحی نقشه ماهرانه‌ای با لباس مامور انتظامی در محله‌های کم تردد شهر پرسه زده و با شناسایی سوژه‌های خود نسبت به اخاذی و سرقت از آنان اقدام می‌کردند، خاطرنشان کرد: متهمان پس از انتقال به کلانتری محمدیه بر اخاذی و سرقت از شهروندان اعتراف کردند.

فرمانده انتظامی شهرستان البرز عدم آشنایی افراد با حقوق شهروندی و تسلیم شدن بی ‌قید و شرط در برابر مامورنماها و غفلت و سهل‌انگاری شهروندان در احراز هویت افراد مدعی مامور پلیس، را از جمله عوامل زمینه‌ساز اصلی سرقت تحت پوشش مامور دانست و تاکید کرد: شهروندان هیچگاه بدون احراز هویت افراد، درب منازل و خودروهای خود را به روی هر فردی که خود را مامور معرفی می‌کند، باز نکنند.",مامور قلابی در محمدیه به دام افتاد
49,https://www.tabnak.ir/fa/news/1124458/توصیه-دبیرکل-کانون-صرافان-به-خریداران-ارز,"دبیرکل کانون صرافان به مردم توصیه کرد از معامله در بازار متشنج پرهیز کرده و منتظر ثبات بازار بمانند.

به گزارش تابناک به نقل از تسنیم، کامران سلطانی‌زاده درباره وضعیت بازار ارز بعد از اجرای سیاست‌های جدید ارزی بانک مرکزی، اظهار داشت: با توجه مصوبات اخیر بانک مرکز ی در مورد تصحیح نرخ عرضه ارز صادر کنندگان، از روز گذشته شاهد افزایش تماس و درخواست برای فروش ارز از طریق صادر کنندگان در بازار هستیم.

وی افزود: اجرای مصوبات ارزی طی دو روز گذشته در بازار، موجب آرامش فضای معاملات و امنیت ذهنی خریداران شده است؛ عملا بسیاری از خریداران دست نگه داشته اند و منتظرند قیمت‌ها بازهم کاهش یابد.

دبیرکل کانون صرافان همچنین از کاهش ۱۳۰۰ تومانی دلار در بازار طی دو روز گذشته خبر داد و تصریح کرد: این میزان کاهش قیمت ارز موجب شده است که روند کاهشی با سرعت بیشتری طی شود.

سلطانی زاده به مردم توصیه کرد که از حضور و معامله در بازار متشنج پرهیز کرده و برای خرید صبر کنند تا بازار به ثبات برسد.

با اجرای سیاست‌های جدید ارزی بانک مرکزی در بازار ارز طی دو روز گذشته قیمت دلار حدود ۱۳۰۰ تومان کاهش یافته است. البته آنطور که صرافی‌ها می گویند: اگر بازار با همین روند پیش برود و عرضه همچنان بالا باشد، در روزهای آینده قیمت دلار کاهش بیشتری را تجربه خواهد کرد.

با مجوز بانک مرکزی، صادرکنندگان می توانند با قیمت توافقی ارز خود را در بازار بفروشند و صرافی ها نیز می توانند تمام نیازهای واقعی متقاضیان ارز را در بازار پاسخگو باشند؛ این مجوز ارزی موجب شده تا بدون استفاده از منابع بانک مرکزی و بازار متشکل ارزی و تنها با استفاده از ارزهای حاصل از صادرات، بازار شاهد افزایش عرضه و کاهش نوسانات قیمتی باشد.

در بخشنامه ابلاغی به صرافی‌های مجاز آمده است که در راستای درخواست‌های صادرکنندگان و به منظور تنظیم و مدیریت بازار ارز و تسهیل برگشت ارز حاصل از صادرات به صورت اسکناس کلیه صرافی‌های مجاز معتبر می توانند نسبت به خرید ارز از صادرکنندگان به صورت اسکناس با نرخ توافقی اقدام و منابع تجهیز شده فوق را در سرفصل های مصارف ارزی خدماتی ( موضوع ابلاغیه شماره ۳۰۱۳۰۵ مورخ ۱۴۰۰/۱۰/۱۴) و همچنین فروش ارز در سرفصل سایر (کد۲۴) با احراز هویت متقاضی به فروش رسانند.",توصیه دبیرکل کانون صرافان به خریداران ارز
50,https://www.tabnak.ir/fa/news/1124457/حمله-استقلالی‌ها-به-صفحه-اینستاگرام-الکس-نوری,"از ساعاتی پیش و پس از جدی تر شدن احتمال حضور الکساندر نوری هواداران استقلال به صفحه اجتماعی این مربی دورگه هجوم آوردند.

به گزارش تابناک، خبرورزشی نوشت: الکساندر نوری، سرمربی دورگه ایرانی آلمانی مورد نظر باشگاه استقلال که گفته می‌شود ظرف امروز یا نهایتاً فردا به عنوان جانشین فرهاد مجیدی از سوی باشگاه استقلال معرفی میشود با حضور پرشور طرفداران استقلال مواجه شد.

از صبح امروز طرفداران تیم استقلال به صفحه نوری رفتند و تعداد دنبال کننده‌های این صفحه که در اوایل صبح امروز حدود ۲۰ هزار نفر بود تا حدود ساعت ۱۵ به ۵۵ هزار نفر افزایش پیدا کرد.

اما از دیگر موارد جالب توجه در صفحه نوری کامنت های طرفداران استقلال است که با ارسال پیام هایی مانند خوشامدگویی به وی و یا قرار دادن قلب های آبی رنگ در کنار تاج طلایی رنگ به او خوشامد گفته‌اند.

تعدادی دیگر نیز برای الکساندر نوری نوشتند «زودتر بیا که منتظرت هستیم». برخی هواداران استقلال نیز نوری را با اسم «الکس جون» مورد خطاب قرار داده و با قرار دادن ۴ عدد جام قهرمانی نوشته اند که «منتظریم با تو پنجمین جام قهرمانی لیگ برتر را هم به دست بیاوریم».

شاین ذکر است؛ افراد نزدیک به باشگاه استقلال خبر می‌دهند به احتمال زیاد این گزینه ظرف ساعات آینده به عنوان سرمربی فصل بعد تیم استقلال معرفی خواهد شد.",حمله استقلالی‌ها به صفحه اینستاگرام الکس نوری
51,https://www.tabnak.ir/fa/news/1124455/اتحادیه-اروپا-واکسن-آبله-میمون-خریداری-می‌کند,"

به گزارش تابناک به نقل از رویترز، کمیسر بهداشت اتحادیه اروپا گفت: اتحادیه اروپا روز سه‌شنبه قراردادی را با یک سازنده نامشخص برای تامین حدود ۱۱۰۰۰۰ دوز واکسن علیه آبله میمون امضا خواهد کرد که قرار است از پایان ژوئن تحویل شود.

کیریاکیدس در حاشیه نشست وزیران بهداشت اتحادیه اروپا در لوکزامبورگ گفت: واکسن ها با بودجه اتحادیه اروپا خریداری و به کشورهای عضو تحویل داده می شود.

با اینکه شرکت موردنظر برای تامین واکسن آبله میمون مشخص نشده اما به نظر می‌رسد این شرکت، دانمارکی باشد چرا که ماه گذشته سازمان غذا و داروی آمریکا واکسن این شرکت را تائید کرده بود.",اتحادیه اروپا واکسن آبله میمون خریداری می‌کند
52,https://www.tabnak.ir/fa/news/1124454/منتظر-شکسته-شدن-قیمت-سیمان-باشید,"با تامین شدن برق مورد نیاز تولید سیمان، همچنین عرضه بیش از اندازه سیمان در بورس کالا در یکشنبه هفته آینده، قیمت این کالا در بازار با کاهش شدید مواجه خواهد شد.

به گزارش تابناک، ایرنا به نقل از دبیر انجمن صنفی کارفرمایان صنعت سیمان نوشت:‌ با تامین شدن برق مورد نیاز تولید سیمان، همچنین عرضه بیش از اندازه سیمان در بورس کالا در یکشنبه هفته آینده، قیمت این کالا در بازار با کاهش شدید مواجه خواهد شد.

عبدالرضا شیخان افزود:‌ شایعه قطعی برق صنایع سیمانی در هفته‌های گذشته، منجر به افزایش قیمت این کالای ساختمانی شد.

به گفته این مقام صنفی، همین شایعات سبب شد تا خریداران با ورود به بورس کالا میزان خرید زیادی انجام داده و قیمت‌ها را بالا ببرند، همچنین عرضه سیمان به بازار کاهش یافت.

وی ادامه‌داد: با ابطال حدود ۶۰ معامله سیمانی از سوی بورس کالا در هفته جاری، این عرضه‌های ابطال شده همراه با کف عرضه ۱.۳ میلیون تنی هفتگی در روز یکشنبه آینده (۲۹ خردادماه) عرضه خواهد شد که به‌طور قطع این میزان عرضه که بیش از حد است منجر به شکسته شدن قیمت‌ها خواهد شد.

وعده جدید/ منتظر شکسته شدن قیمت سیمان باشید

یکشنبه گذشته (۲۲ خرداد ماه) یک میلیون و ۵۲ هزار تن سیمان در بورس کالا عرضه شده بود که ۵۳۸ هزار تن آن تایید شد و بقیه به دلیل غیرمنطقی بودن قیمت‌ها مورد تایید قرار نگرفت.

دبیر انجمن صنفی کارفرمایان صنعت سیمان همچنین بیان‌داشت: در جلسه اخیر اعضای این انجمن با وزیر نیرو و برخی معاونان، مقرر شد برق مورد نیاز برای معادل تولید پنج میلیون تن سیمان تامین شود.

وی خاطرنشان‌کرد:‌ با مدیریت دیماند اختصاص داده شوده از سوی واحدهای تولیدکننده سیمان و همچنین شرکت‌های برق منطقه‌ای، خللی در تولید سیمان به وجود نخواهد آمد و التهابات موجود در این زمینه فروکش خواهد کرد.

شیخان همچنین گفت: صنعت سیمان با ۷۰ درصد دیماند برق خریداری شده نیز می‌تواند تولید خود را مدیریت کند تا شاهد توقف کارخانجات و التهاب بازار نباشیم.",منتظر شکسته شدن قیمت سیمان باشید
53,https://www.tabnak.ir/fa/news/1124453/مهدی-قایدی-اولین-خرید-مجیدی-در-اتحاد-کلبا,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,مهدی قایدی اولین خرید مجیدی در اتحاد کلبا؟
54,https://www.tabnak.ir/fa/news/1124456/سفیر-ایران-در-کابل-با-عبدالله-عبدالله-دیدار-کرد,"عبدالله عبدالله، رئیس شورای عالی مصالحه ملی حکومت پشین با بهادر امینیان، سفیر جمهوری اسلامی ایران در کابل دیدار و گفت‌وگو کرد.

خبرگزاری شفقنا افغانستان؛ عبدالله عبدالله در توئیتی نگاشته است که در این دیدار، روی تحولات اخیر سیاسی، روابط دو جانبه و راه‌های حمایت از مردم افغانستان گفت‌وگو کرده است.

لازم به ذکر است که عبدالله، پس از سفر ۴۳ روزه به هند، دوباره به افغانستان بازگشت و با برخی از چهره‌های سیاسی از جمله حامد کرزی رئیس‌جمهور پیشین افغانستان نیز دیدار و گفت‌وگویی داشته است.

عبدالله همچنین دیداری با سفیر پاکستان در کابل نیز داشته است که گفته می‌شود، بررسی اوضاع سیاسی و راه‌های حمایت از مردم افغانستان جزو محورهای این دیدار بوده است.

بازگشت عبدالله عبدالله به افغانستان در حالی صورت می گیرد که بسیاری از کارشناسان افغان وی و اشرف غنی را متهم به معامله با امریکا و طالبان می کند و در حال حاضر هم به گفته کارشناسان نقش لابی گری عبدالله عبدالله برای برقراری ارتباط طالبان و هند برجسته تر شده است.",سفیر ایران در کابل با عبدالله عبدالله دیدار کرد
55,https://www.tabnak.ir/fa/news/1124452/پیشروی-روسیه-در-خارکف,"به گزارش تابناک به نقل از ایرنا، در بیانیه‌ای که روز سه‌شنبه منتشر شد آمده است: تلاش اصلی روسیه همچنان حمله به سیورودونتسک در دونباس است. گروه غربی نیروهای روسیه، احتمالاً برای اولین بار در چند هفته اخیر پیشروی های کوچکی در بخش خارکف داشته اند.

در ادامه این بیانیه آمده است: در ۱۰ ژوئن، معاون اول رئیس کمیسیون صنایع نظامی روسیه پیش بینی کرد که هزینه های دفاعی دولت ۶۰۰ تا ۷۰۰ میلیارد روبل (۸.۵ تا ۱۰ میلیارد پوند) افزایش خواهد یافت که می تواند به افزایش ۲۰ درصدی در بودجه دفاعی روسیه شود.

طبق ارزیابی وزارت دفاع انگلیس، کمک‌های مالی دولت روسیه به پایگاه صنعت دفاعی این کشور اجازه می دهد تا به آرامی خواسته‌هایی را که از جنگ اوکراین بر آن تحمیل شده است، برآورده کند. اما اثرات تحریم ها و کمبود تخصص، این صنعت را با مشکل مواجه خواهد کرد.

وزارت دفاع اننگلیس از ابتدای جنگ در اوکراین آخرین ارزیابی های خود را از تحولات در این کشور به صورت روزانه گزارش می‌دهد. در واقع انگلیس از زمان آغاز جنگ اوکراین، به بازیگر فعالی در عرصه این نبرد تبدیل شده و با اتخاذ مواضع ضد روسی، ارسال تسلیحات و تجهیزات نظامی و اعمال تحریم‌ علیه روسیه به تنش‌ و درگیری‌ها دامن زده است. این کشور تقریبا هفته‌ای یک بار تحریم‌های جدیدی را علیه روسیه وضع می‌کند.",پیشروی روسیه در خارکف
56,https://www.tabnak.ir/fa/news/1124451/فعالیت-یک-باشگاه-لیگ-یکی-با-حکم-کمیته-اخلاق-ممنوع-شد,"به نقل از سایت رسمی فدراسیون فوتبال بر اساس اعلام کمیته اخلاق ، رأی محکومیت صادره علیه عباس کافی صادره از کمیته اخلاق پس از درخواست تجدیدنظرخواهی از سوی کمیته استیناف قطعی شد. بر همین اساس عباس کافی به پرداخت جزای نقدی به مبلغ یکصد میلیون ریال و شش ماه محرومیت از هرگونه فعالیت مرتبط با فوتبال، فوتسال و فوتبال ساحلی محکوم شده و ادامه فعالیت نامبرده صرفاً پس از اجرای حکم و با اخذ تأییدیه از کمیته اخلاق امکان پذیر خواهد بود.

همچنین رأی محکومیت صادره علیه باشگاه رایکا بابل و آقایان رحمان نجف زاده، علی اکبر جعفرنژاد و پیمان منیری حمزه کلائی صادره از کمیته اخلاق پس از درخواست تجدیدنظرخواهی از سوی کمیته استیناف عیناً تأیید و قطعی شد. بر همین اساس باشگاه رایکای بابل به پرداخت جزای نقدی به مبلغ یک میلیارد ریال و آقایان رحمان نجف زاده، علی اکبر جعفرنژاد و پیمان منیری حمزه کلائی هرکدام به پرداخت جزای نقدی به مبلغ پانصد میلیون ریال محکوم شده اند. لازم به توضیح است قطعیت اجرای رأی دادنامه کمیته اخلاق در این خصوص به طرفیت آقای حسام حسن نتاج جلوداری به پرداخت جزای نقدی به مبلغ پانصد میلیون ریال در مرحله بدوی اعلام شده بود.

لذا ادامه فعالیت باشگاه رایکای بابل و آقایان حسام حسن نتاج جلوداری، رحمان نجف زاده، علی اکبر جعفرنژاد و پیمان منیری حمزه کلائی صرفاً پس از اجرای حکم و با اخذ تأییدیه از کمیته اخلاق امکان پذیر خواهد بود.

در خصوص رأی قطعی خانم عطیه محب زاده با توجه به درخواست اعاده دادرسی، قرار موقوفی تعقیب نامبرده از سوی کمیته محترم استیناف صادر شده است.",فعالیت یک باشگاه لیگ یکی با حکم کمیته اخلاق ممنوع شد
57,https://www.tabnak.ir/fa/news/1124448/پسربچه-و-ملکه‌های-خردسالش-در-دستان-پلیس-فتا,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,پسربچه و ملکه‌های خردسالش در دستان پلیس فتا
58,https://www.tabnak.ir/fa/news/1124423/گل‌گهر-و-قلعه‌نویی-درپی-هایجک-خدابنده‌لو-از-پرسپولیس,"امیر قلعه‌نویی دست روی گزینه پرسپولیس گذاشته است.

به گزارش تابناک ورزشی؛ محمد خدابنده‌لو در تیررس باشگاه پرسپولیس قرار گرفته و یحیی گل‌محمدی از مدیران باشگاه خواسته شرایط را برای جذب این بازیکن فراهم کنند. مذاکرات پرسپولیس با خدا بنده‌لو اما فعلاً به نتیجه نرسیده چرا که طرفین در خصوص مسائل مالی اختلاف نظر دارند.

با این حال باشگاه پرسپولیس در تلاش است که با بازیکن تیم امید ایران به توافق برسد و این در حالی است که باشگاه گل‌گهر سیرجان به خدا بنده‌لو پیشنهاد خوب و وسوسه‌انگیزی داده است. باید دید در نهایت خدا بنده‌لو چه تصمیمی برای آینده‌اش خواهد گرفت.",گل‌گهر و قلعه‌نویی درپی هایجک خدابنده‌لو از پرسپولیس
59,https://www.tabnak.ir/fa/news/1124447/ویژگی-جدید-و-پرطرفدار-گوگل-مپ-چیست,"روزانه در سایت «نبض فناوری» گزید‌ه‌ای از آخرین اخبار و مطالب جذاب پیرامون اخبار فناوری، استارتاپ‌ها و رویدادهای حوزه تکنولوژی تهیه و منتشر می‌گردد.

گزارش کامل از گزیده‌ خبرهای امروز «نبض فناوری» ( https://nabzefanavari.ir ) را با کلیک بر تیتر آن بخوانید.

ویژگی جدید و پرطرفدار گوگل مپ چیست؟

ال‌جی برای ساخت نمایشگر نسل دوم هدست واقعیت ترکیبی اپل آماده می‌شود

تولید تراشه سامسونگ فلج شد

الهام از ماهیچه برای تولید ساختار عضله مصنوعی",ویژگی جدید و پرطرفدار گوگل مپ چیست؟
60,https://www.tabnak.ir/fa/news/1124436/جوسازی-دلالان-قیمت-سیمان-را-افزایش-داده-است,"کارشناس صنعت سیمان گفت: با وجود محدودیت وزارت نیرو در تامین برق کارخانه های سیمان، مشکلی در عرضه سیمان به بازار وجود ندارد و شایعات احتمالی در مورد کاهش تولید سیمان و افزایش قیمت، ناشی از جوسازی برخی دلالان برای ایجاد تقاضای کاذب وکسب سودهای نامتعارف در بازار است.

علی محمد بد افزود: هر سال با آغاز فصل تابستان و احتمال خاموشی برق،صنایع شایعاتی از سوی خریداران عمده سیمان مبنی بر کاهش تولید به بازار پخش می شود اما خدا رو شکر امسال با توجه به برنامه از پیش اعلامی وزارت نیرو و تأمین نیاز برق برای تولید نیاز حداقلی بازار، تاکنون مشکلی در تولید سیمان به وجود نیامده و این کالا به مقدار کافی در بورس قابل عرضه است.

وی افزود: قیمت پایین برق باعث شده که تعدادی از صنایع که از تکنولوژی های قدیمی استفاده می کنند و بهره وری بالایی در موضوع انرژی ندارند، انگیزه های لازم برای به روز کردن تجهیزات و استفاده از تکنولوژی های جدید با مصرف پایین انرژی را نداشته باشند و برق زیادی در بخش صنایع هدر رود.

این کارشناس صنعت سیمان در ادامه تصریح کرد: گرمای ناشی از کوره های سیمان ظرفیت مناسبی برای تولید برق است و اکثر کشور ها از این منبع برای تولید برق استفاده می کنند اما با توجه به قیمت پایین برق، سرمایه گذاری لازم در این بخش که می تواند برق مورد نیاز کارخانجات را تا حد زیادی تأمین کند، انجام نشده است و امیدواریم وزارت نیرو با افزایش منطقی برق به صورت سالیانه زمینه رای برای واقعی کردن قیمت برق و جلوگیری از اتلاف آن فراهم کند.

وی در پایان تأکید کرد برنامه های مشوقی وزارت نیرو یک راه حل کوتاه مدت برای عبور از فصل تابستان است و امیدواریم صنایع با استقبال از این مشوق ها و برنامه در راستای مسئولیت های اجتماعی خود به صنعت برق و هموطنان در کاهش خاموشی ها یاری رسانند.",جوسازی دلالان قیمت سیمان را افزایش داده است
61,https://www.tabnak.ir/fa/news/1124446/درخواست-سنگین-مدافع-برزیلی-از-استقلالی‌ها,"مدافع برزیلی تیم فوتبال استقلال تهران، پیشنهاد سنگینی به این باشگاه برای تمدید قرارداد داده است.



به گزارش تابناک به نقل از خبرآنلاین، بعد از اتمام مسابقات لیگ برتر، مدیران باشگاه استقلال مذاکرات‌شان را با رافائل سیلوا آغاز کردند، ولی هنوز با این بازیکن به توافق نرسیده‌اند.

چالش بزرگ استقلال برای حفظ این بازیکن، مبلغ پیشنهادی سیلواست. این مبلغ پیشنهادی بسیار سنگین است و همین موضوع باعث شده تا مذاکرات طرفین هنوز به نتیجه نرسد.

بر اساس این گزارش، سیلوا حاضر نشده است که از مواضع خود درباره مبلغ پیشنهادی عقب‌نشینی کند و همین موضوع شاید در نهایت منجر به جدایی این بازیکن شود.

البته مسئولان استقلال با چند مدافع صحبت کرده‌اند و اگر سیلوا از جمع آبی‌پوشان جدا شود، جانشین این بازیکن معرفی خواهد شد.",درخواست سنگین مدافع برزیلی از استقلالی‌ها
62,https://www.tabnak.ir/fa/news/1124440/آغاز-پویش-توزیع-وسایل-سرمایشی-در-مناطق-محروم-و-افتتاح-بزرگترین-و-مجهزترین-آزمایشگاه-سیار-کشور-توسط-ستاد-اجرایی-فرمان-امام,"به همت بنیاد احسان ستاد اجرایی فرمان امام، پویش نسیم احسان با هدف توزیع و اهدای وسایل سرمایشی در مناطق محروم گرمسیر کشور آغاز شد.

صبح امروز در مراسمی با حضور معاون اجتماعی ستاد اجرایی فرمان امام ، مدیرعامل بنیاد احسان و مدیر برنامه جامع سلامت الکترونیک و توسعه بیمارستانهای سیار وزارت بهداشت ، بزرگترین و مجهزترین آزمایشگاه سیار کشور افتتاح شد، همزمان پویش نسیم احسان نیز با هدف توزیع وسایل سرمایشی در مناطق گرمسیر و محروم کشور توسط بنیاد احسان آغاز شد.

معاون اجتماعی ستاد اجرایی فرمان امام در این مراسم گفت: امروز و همزمان با آغاز ماه‌های گرم سال ، شاهد آغاز پویش ""نسیم احسان"" هستیم که دراین مرحله تعداد ۱۰ هزار وسیله سرمایشی به ۱۰ هزار خانواده در مناطق محروم اهدا خواهد شد.

علی عسگری افزود: ستاد اجرایی فرمان امام در سال گذشته و درفصول سرد سال ، در پویش دلگرمی احسان اقدام به توزیع و اهدای بخاری و لوازم گرمایشی در مناطق محروم کرد ، مشابه این اقدام نیز با توجه به اعلام نیاز استانها امسال با اهدای وسایل سرمایشی شامل کولرهای آبی و گازی با توان‌های مختلف، پنکه سقفی، پنکه دیواری با توجه به زیست‌بوم و نیاز هر منطقه صورت میگیرد.

وی افزود: ارزش ریالی این اقلام 30 میلیارد تومان میباشد.

معاون اجتماعی ستاد اجرایی فرمان امام ادامه داد: درکنار اهدای وسایل سرمایشی ، تعمیر وسایل سرمایشی مردم در مناطق محروم نیز توسط چند تیم از گروه‌های متخصص جهادی انجام خواهد گرفت.

علی عسگری در ادامه با اشاره به افتتاح بزرگترین آزمایشگاه سیار کشور گفت: امروز بزرگترین و مجهزترین آزمایشگاه سیار کشور توسط بنیاد احسان افتتاح شد که این مجموعه، بخشی از بیمارستان سیار احسان با ظرفیت بستری ۱۱۰ نفر خواهد بود، مساحت این آزمایشگاه ۷۰ مترمربع و هزینه ساخت و تجهیز این آزمایشگاه نیز ۱۰ میلیارد تومان بوده است.

وی خاطرنشان کرد: این آزمایشگاه که می‌تواند به صورت مستقل به مناطق کم‌برخوردار اعزام شود، ظرفیت پذیرش ۲۰۰ نفر در روز را دارد.",آغاز پویش توزیع وسایل سرمایشی در مناطق محروم و افتتاح بزرگترین و مجهزترین آزمایشگاه سیار کشور توسط ستاد اجرایی فرمان امام
63,https://www.tabnak.ir/fa/news/1124444/شهرام-گیل‌آبادی-استعفا-داد,"به گزارش تابناک، گیل‌آبادی با انتشار نامه‌ایی خطاب به وزیر فرهنگ و ارشاد اسلامی، از عضویت در هیأت مدیره صندوق اعتباری هنر استعفا کرد.

متن این نامه خطاب به وزیر ارشاد بدین شرح است:

«عرصه فرهنگ و هنر میدان آزاداندیشی و مدارا برای رسیدن به توسعه فکری است. گاه هستی که در نقد و نظرات معارض است انتفاعی بی حد و حصر برای مردم دارد ولو نظر یک قشر یا گروهی انحصار طلب را تامین نکند.

خدمت به رفاه و معیشت هنرمندان عزیز و فرهیخته کشور موضوعی خطی، جناحی و سیاسی نیست. این امر مهم باید به دور از شعارزدگی و حرکت‌های نمایشی زودگذر، با قصد قربت، آرام و بی‌هیاهو و با حفظ کرامت انسانی بزرگ‌اندیشان هنر کشور باشد. باتوجه به اینکه این عرصه هم آغشته به نگاه‌های دون و سیاست‌زده شده است بنده با ذکر همین مختصر از عضویت در هیأت مدیره صندوق اعتباری هنر کناره گیری کرده و برای همه همکاران محترم، کارکنان و مدیران عزیز آن مجموعه که با پیگیری‌های وقت و بی‌وقت و مداوم، حقیر را برای احقاق حقوق هنرمندان تحمل کردند آرزوی موفقیت می‌کنم.

شهرام گیل آبادی»",شهرام گیل‌آبادی استعفا داد
64,https://www.tabnak.ir/fa/news/1124443/محموله-نفتکش-ایرانی-توقیف-شده-در-یونان-آزاد-شد,"سازمان بنادر و دریانوردی در بیانیه‌ای با اشاره به آخرین وضعیت توقیف بار کشتی ایرانی از سوی یونان، اعلام کرد: با اقدام سریع و مقتدرانه کشورمان حکم بازگردان بار به صاحب آن صادر شد.

به گزارش تابناک ، در این بیانیه آمده است: با اقدام سریع و مقتدرانه جمهوری اسلامی ایران و پیگیری ارگان‌های ذیربط و حمایت‌های وزیر راه و شهرسازی، علی‌رغم حکم آمریکایی‌ها مبنی بر نگهداری کشتی و توقیف کالا به نفع این کشور و موافقتنامه معاضدت حقوقی بین آمریکا و یونان، در نهایت حکم بازگرداندن بار به صاحب آن صادر و دولت یونان دستور مربوطه را صادر کرد و اکنون شاهد رفع توقیف کشتی و بازگرداندن بار به صاحب آن هستیم.

گفتنی است، دولت یونان چندی پیش از حرکت یک فروند کشتی تحت پرچم جمهوری اسلامی ایران در سواحل این کشور جلوگیری و بار آن با هماهنگی دولت آمریکا، توقیف شد و در حالی که این کشتی به منظور حفظ ایمنی پرسنل و کشتی به سواحل یونان پناه برده بود.",محموله نفتکش ایرانی توقیف شده در یونان آزاد شد
65,https://www.tabnak.ir/fa/news/1124442/سبزی-و-صیفی‌جات-در-میادین-۳۶-درصد-ارزانتر-از-شهر,"

به گزارش تابناک به نقل از همشهری آنلاین، براساس این نرخنامه قیمت انواع سبزی و صیفی‌جات در میادین میوه و تره بار به طور میانگین ۳۶ درصد از میانگین قیمت‌های سطح شهر پایین‌تر است و در این میان، زنجبیل تازه با ۲ هزار تومان کاهش با قیمت ۴۷ هزار تومان، خیار کوتاه با ۱۴۰۰ تومان کاهش با قیمت ۸۵۰۰ تومان، سبزی پاک‌کرده با ۱۱۰۰ تومان کاهش با قیمت ۱۵۲۰۰ تومان، ذرت شیرین، فلفل دلمه سبز، کدو مسمایی و کرفس با هزار تومان کاهش به ترتیب با قیمت ۱۵۸۰۰ تومان، ۱۷۵۰۰ تومان، ۱۰۵۰۰ و ۸۵۰۰ تومان، در بین سبزیجات و صیفی‌جات موجود در میادین بیشترین کاهش قیمت را داشتند.

قیمت ۱۱ محصول فرنگی دیگر که قیمت آنها در میادین میوه و تره بار کاهش داشته است، به شرح زیر اعلام شده‌اند:

۱- خیار گلخانه‌ای با ۸۰۰ تومان کاهش قیمت؛ هر کیلوگرم ۱۰۷۰۰ تومان

۲- گوجه فرنگی با ۷۰۰ تومان کاهش قیمت؛ هر کیلوگرم ۱۰۵۰۰ تومان

۳- نخود فرنگی با ۶۰۰ تومان کاهش قیمت؛ هر کیلوگرم ۱۰۹۰۰ تومان

۴- پیاز زرد با ۴۰۰ تومان کاهش قیمت؛ هر کیلوگرم ۶۸۰۰ تومان

۵- پیاز سفید با ۲۰۰ تومان کاهش قیمت؛ هر کیلوگرم ۸۳۰۰ تومان

۶- انواع سبزی جور با ۴۰۰ تومان کاهش قیمت؛ هر کیلوگرم ۹۲۰۰ تومان

۷- سبزی نعنا جعفری با ۴۰۰ تومان کاهش قیمت؛ هر کیلوگرم ۹۲۰۰ تومان

۸- بادمجان با ۳۰۰ تومان کاهش قیمت؛ هر کیلوگرم ۱۰۹۰۰ تومان

۹- بادمجان دلمه کاهش قیمت؛ هر کیلوگرم ۱۰۹۰۰ تومان

۱۰- باقلا سبز با ۳۰۰ تومان کاهش قیمت؛ هر کیلوگرم ۱۰۵۰۰ تومان

۱۱- خیار چنبر با ۳۰۰ تومان کاهش قیمت؛ هر کیلوگرم ۹۲۰۰ تومان",سبزی و صیفی‌جات در میادین ۳۶ درصد ارزانتر از شهر
66,https://www.tabnak.ir/fa/news/1124441/مرزهای-زمینی-ایران-و-عراق-بازگشایی-می‌شود,"به گزارش تابناک به نقل از همشهری آنلاین، سیدصادق حسینی پس از دیدار با وزیر فرهنگ و گردشگری عراق گفت: از هفته آینده روزانه ۲۵۰۰ زائر می‌توانند به عراق سفر کنند که این تعداد به مرور افزایش خواهد یافت.

حسینی افزود: پیش‌بینی می‌شود با موافقت در تردد زائران از مرزهای زمینی که هفته گذشته و بعد از حضور وزیر کشور عراق و دیدار با وزیر کشور ایران صورت گرفت، شاهد استقبال متقاضیان تشرف به عتبات عالیات باشیم و تعداد زائران همانند گذشته افزایش داشته باشد.",مرزهای زمینی ایران و عراق بازگشایی می‌شود
67,https://www.tabnak.ir/fa/news/1124439/سارقان-جسور-روز-بعد-از-سرقت-به-بانک-برگشتند,"

به گزارش تابناک به نقل از ایسنا، سردار حسین رحیمی فرمانده انتظامی تهران بزرگ در حاشیه پنجاه و ششمین مرحله از طرح رعد که صبح امروز در مقر مرکزی پلیس پایتخت برگزار شد، با حضور در جمع خبرنگاران به تشریح آخرین خبرها درباره سرقت از صندوق امانات شعبه دانشگاه بانک ملی پرداخت و گفت: براساس تازه‌ترین اعترافات این افراد، سارقان اصلی همانطور که پیش‌تر نیز اعلام کرده بودیم چهار نفر متشکل از سه برادر و یک پسرخاله هستند. این‌ها آخرین جلسه خود را شب جمعه، ساعت ١٠ شب در منزل پدری خود و با حضور پدرشان برگزار کردند و با تیم‌های دیگر که باید در ادامه کارها را انجام می‌دادند هماهنگ شدند. بلیط آن‌ها را نیز یکی از این افراد و همسرشان از پیش خریداری و رزرو کرده بود.

وی ادامه داد: سارقان ساعت یک و نیم تا دو بامداد وارد بانک شدند. دو نفر کار تدارکات، مراقبت و آوردن آذوقه را داشتند و دو تن نیز این مسئولیت را بر عهده داشتند که اول وسایل حفاظتی و مراقبتی بانک که از مقدار لازم برخوردار نبوده را قطع و صندوق ها را باز کنند. آنها تقریبا ساعت چهار بعدازظهر همان روز کارشان تمام شده و از مجموعه بانک خارج شدند، اما روز بعد، یعنی شنبه متوجه شدند که برخی از لوازمشان داخل شعبه بانک جا مانده است که دوباره می‌آیند و برخی را پاکسازی می‌کنند و برخی را نیز در نقاط مختلف بانک جاسازی می‌کنند که این لوازم کشف شده است.

رحیمی درباره اموال کشف شده نیز گفت: در همان روز اول، اموال مردم که بالغ بر هزاران سکه و مبالغ زیادی دلار و سکه و سایر ارزها بود شمارش شد و تحویل خزانه بانک ملی شد که با نظارت نماینده دادستان، بانک و پلیس انجام شد. تیم ویژه‌ای هم تشکیل داده شد که اعضای این تیم حدود پنج روز فعالیت کردند تا طلاهای به سرقت رفته را ارزیابی و شناسنامه‌دار کنند.

به گفته رییس پلیس پایتخت حدود ساعت شش صبح روز گذشته کار بسته بندی، شناسنامه‌دار کردن این‌ها تمام شد و تمامی اقلام کشف شده به خزانه بانک ملی داده شد. تمام این اقدامات مستند و مکتوب شده و توسط شش دوربین نیز ثبت شده است.

رحیمی درباره اینکه مالباختگان بانک ملی چطور باید اموال خود را پس بگیرند، گفت: تحویل اموال مردم بر عهده بانک ملی و مرکزی و دادستانی است. ما اموال مسروقه را کشف کردیم و با سخت‌ترین ضوابط و مقررات تحویل دادیم اما اموال مردم کشف شده است.

وی ادامه داد: روز گذشته جلسه‌ای با افسر رابط پلیس جمهوری اسلامی با کشور مقابل که سه نفر متواری را دستگیر کردند برگزار کردیم و به دنبال این هستیم که این افراد نیز زودتر به کشور منتقل شوند و پرونده پیگیری شود. البته با وجود متهمان فعلی تماما صحنه وقوع جرم و اقداماتی که انجام شد بازسازی شده است؛ تقریبا از نیمه شب گذشته تا سه صبح دیروز بازسازی صحنه صورت گرفت.

فرمانده انتظامی پایتخت گفت: این سریع‌ترین کشف در مقایسه با سرقت‌های دیگر در این مقیاس بود. رکوردی که در دنیا هم متعلق به پلیس ایران است. فکر می‌کنم بعد از ما پلیس یکی از کشورهای اروپایی است که با اختلاف حدود ٢٠ یا ٣٠ ساعت پس از ایران قرار دارد.

رحیمی ادامه داد: سارقان دستگیر شده یک تیم تخصصی کامپیوتر، لوازم‌های الکترونیکی، حفاظتی و مراقبتی، آهنگری و برش هوا و... را داشتند و در کنار این نیز پیش‌بینی کرده بودند که از کشور خارج شوند.

وی در پاسخ به اینکه چرا در یکی از عکس‌ها علیرغم آنکه تعداد دستگیر شدگان ۱۰ نفر اعلام شده اما ۹ نفر دیده می‌شوند، گفت: آن یک نفر خانم بود که سارق نبوده و در تیم فروش حضور داشته است، او آن روز در میان سارقان قرارداده نشد.

رحیمی با بیان اینکه برخی از این دستگیرشدگان سابقه‌دار بوده و حتی سابقه سرقت از بانک را نیز داشتند، گفت: برخی مخالفان و معاندان که از پلیس ضربه خوردند ممکن است حرف‌هایی بزنند که از آن ها گلایه نداریم اما از دوستان خود که پلیس خود را در مقیاس پلیس جهانی مطرح نمی‌کنند گلایه داریم. در وهله اول که سرقت به ما اعلام شد سرنخی نداشتیم اما کمتر از ٢۴ ساعت سناریو برای ما مشخص شد که این نشانه توانمندی پلیس است.

فرمانده انتظامی تهران بزرگ افزود: بانکی که مورد سرقت قرار گرفته یکی از شعبات مطرح بانک ملی است اما سارقان از روی در پارکینگ به داخل رفتند و بعد هم قفل را شکستند و وارد آن شدند، این نشان می‌دهد که باید ضریب امنیتی بانک‌ها افزایش پیدا کند.

وی گفت: این سرقت بعد امنیتی نداشته اما سارقان حرفه‌ای و کاربلد بودند. مدت‌ها نیز در آن بانک رفت و آمد داشتند. سرقت ناکام قبلی از بانک تجارت نیز داشتند که به گفته خودشان زمان کم آوردند. موضوعی هم در خصوص همکاری عوامل بانک وجود نداشته است و همکاری در این خصوص با سارقان نداشتند.

رحیمی درباره اموال کشف شده از سارقان نیز گفت: عمده اموال سرقت شده از سوی این افراد کشف شده است. ممکن است بخشی از ارزها را با خود برده باشند که البته مقدار آن هم بسیار کم است و تحقیقات پلیس در این زمینه ادامه دارد.",سارقان جسور روز بعد از سرقت به بانک برگشتند
68,https://www.tabnak.ir/fa/news/1124438/آلودگی-هوا-امید-به-زندگی-را-تا-دو-سال-کاهش-می‌دهد,"محققان مشاهده کردند که تاثیر این نوع از ذرات آلاینده در امید به زندگی ۶ برابر ویروی اچ. ای. وی/ ایدز و ۸۹ برابر بیشتر از درگیری ها و تروریسم است.

به گزارش تابناک به نقل از ایرنا، تحقیقات جدید نشان می دهد که آلودگی هوا امید به زندگی را در مقایسه با مدل فرضی جهان که در آن دستورات بهداشتی رعایت شده است به میزان ۲.۲ سال کاهش می دهد.

شاخص زندگی کیفیت هوا در دانشگاه شیکاگو که از سوی محققان دانشگاه شیکاگو مورد بررسی قرار گرفته نشان می دهد که قرار گرفتن در معرض آلودگی ذرات ۲.۵ PM و یا ذراتی با قطر ۲.۵ میکرون یا کمتر، دارای تاثیری به اندازه سیگار کشیدن است و سه برابر بیشتر از استفاده از الکل و آب ناسالم است.

محققان مشاهده کردند که تاثیر این نوع از ذرات آلاینده در امید به زندگی ۶ برابر ویروی اچ. ای. وی/ ایدز و ۸۹ برابر بیشتر از درگیری ها و تروریسم است.

مایکل گرین استون، یکی از تهیه کنندگان این شاخص و استاد اقتصاد موسسه سیاست انرژی دانشگاه شیکاگو گفت: اگر مریخی‌ها به زمین بیایند و ماده‌ای را بپاشند که باعث می‌شود افراد متوسط روی کره زمین بیش از دو سال از امید به زندگی خود را از دست بدهند، یک وضعیت اضطراری جهانی خواهد بود. این درست شبیه وضعیتی است که اکنون در بسیاری از مناطق جهان حاکم است و تنها تفاوت آن این است که این ماده از خارج اسپری نمی شود.

محققان تاکید کردند با وجود این حقیقت که در سال نخست همه گیری کرونا خسارت سنگینی بر اقتصاد وارد شود متوسط آلودگی ذرات معلق به قطر ۲.۵ PM در مقایسه با سال قبل از همچنان بدون تغییر بود. همزمان شواهد فزاینده ای نشان می دهد که حتی سطوح پایین آلودگی هوا می تواند به سلامت انسان آسیب وارد کند.

بر اساس این گزارش، این شرایط باعث شد که سازمان جهانی بهداشت دستورالعمل های خود را تغییر دهد و حدود ۹۷.۳ درصد از جمعیت جهان را در قلمرو ناامن قرار دهد.

محققان دریافتند بدترین تاثیر آلودگی هوا در منطقه جنوب آسیا محسوس است که بیش از نیمی از مجموع فشار ناشی از آلودگی هوا رخ می دهد.

این تحقیق نشان داد که ساکنان این منطقه اگر در معرض همین سطح بالای آلودگی هوا قرار داشته باشند، به طور میانگین حدود پنج سال از عمر آنها کاسته خواهد شد. از سال ۲۰۱۳ حدود ۴۴ درصد از افزایش جهانی آلودگی از هند بوده است.

مانند آسیای جنوبی، ۹۹.۹ درصد از آسیای جنوب شرقی سطح ناسالم آلودگی را تجربه می کنند.

محققان افزودند ساکنان مناطقی همچون میانمار، هانوی، ویتنام و جاکارتا و اندونزی بیشترین تاثیر آلودگی هوا را تجربه می کنند وانتظار می رود به طور میانگین چهارسال از زندگی خود را از دست بدهند.

دستورالعمل جدید سازمان جهانی بهداشت نشان می دهد که بیش از ۹۷ درصد از آفریقای مرکزی و غربی در وضعیت ناسالم هوایی قرار دارند.

اگر چین به این دستورات پایبند باشد ساکنان این کشور می توانند انتظار داشته باشند امید به زندگی آنها به اندازه ۲.۶ سال افزایش یابد.

در آمریکا میانگین سطح آلودگی ذرات کمی بالاتر از دستورالعمل سازمان جهانی بهداشت، یعنی ۵ میکروگرم بر متر مکعب، بوده و ۷.۱ میکروگرم بر متر مکعب بوده است، در حالی که در اروپا ۱۱.۲ میکروگرم بر متر مکعب است.

با رعایت دستورالعمل بازنگری شده سازمان جهانی بهداشت، امید به زندگی در آمریکا به طور متوسط ۲.۵ ماه بهبود می یابد، در حالی که امید به زندگی اروپایی ها ۷.۳ ماه بهبود می یابد.",آلودگی هوا امید به زندگی را تا دو سال کاهش می‌دهد
69,https://www.tabnak.ir/fa/news/1124437/راه-حل-ژاپن-برای-تامین-گندم,"روزنامه ژاپن تودی گزارش داد: بر اساس اعلام وزارت کشاورزی ژاپن، کشاورزان موقتا کاشت برنج را کم کرده و به سمت کشت گندم و سویا رفته‌اند.

به گزارش تابناک به نقل از ژاپن تودی، وزارت کشاورزی و شیلات ژاپن گزارش داد، کشاورزان این کشور تولید برنج را کاهش داده و به سمت کشت گندم و سویا رفته‌اند.

این اقدام به خاطر افزایش قیمت این محصولات در بازار جهانی ناشی از درگیری نظامی بین روسیه و اوکراین بوده و باعث شده تا ژاپن در معرض کمبود این محصولات کشاورزی قرار گیرد. از ۴۷ استان در ژاپن ۳۷ استان اعلام کرده‌اند که می‌خواهند کشت برنج را کاهش دهند.

از سال ۱۹۶۲ و بنا به اعلام این روزنامه ژاپن تودی، مصرف برنج در ژاپن همواره رو به کاهش بوده است، اما مصرف گندم و سویا در این کشور همچنان بالاست.

ژاپن ۸۰ درصد گندم و ۹۰ درصد سویای موردنیاز خود را وارد می‌کند و از زمان درگیری نظامی بین روسیه و اوکراین قیمت این محصولات به شدت افزایش یافته است.

وزارت کشاورزی ژاپن پیش‌بینی کرده که امسال فقط ۳۵ هزار هکتار در این کشور زیر کشت برنج برود و تولید آن به حدود ۶ میلیون و ۷۵۰ هزار تن خواهد رسید.

نهادهای بین‌المللی نظیر سازمان بین‌الملل و سازمان تجارت جهانی اخیرا بارها هشدار داده‌اند که بحران کمبود غذا ناشی از درگیری نظامی با اوکراین بسیار جدی است.",راه حل ژاپن برای تامین گندم
70,https://www.tabnak.ir/fa/news/1124445/بازداشت-شرور-مسلح-ایرانشهری-در-مخفی‌گاه,"فرمانده انتظامی استان سیستان و بلوچستان گفت: فرد شروری که با اقدامات شرارت آمیز و تیراندازی به سمت شهروند نیکشهری ضمن ایجاد رعب و وحشت عمومی، قتل او را فراهم کرده بود، در اقدام ضربتی پلیس استان سیستان و بلوچستان دستگیر شد.

به گزارش تابناک، سردار احمد طاهری در زاهدان اظهار کرد: در پی اعلام یک مورد تیراندازی فردی ناشناس به سمت شهروند نیکشهری در جنوب استان سیستان و بلوچستان که منجر به قتل این شهروند شده بود، موضوع به صورت ویژه در دستورکار پلیس آگاهی استان و شهرستان نیکشهر قرار گرفت.

وی افزود: با حضور مأموران در صحنه و در بررسی های به عمل آمده مشخص شد، فرد شرور طی یک انگیزه قبلی با سلاح گرم به سمت این شهروند تیراندازی و او را به قتل رسانده و سریعا از محل متواری شده است.

فرمانده انتظامی استان سیستان و بلوچستان با اشاره به شکایت خانواده مقتول و چندین نفر از شکات از این شرور مسلح و همچنین حساسیت ویژه انتظامی استان برای شناسایی و دستگیری عامل این اقدام، تصریح کرد: از همان لحظه وقوع به منظور دستگیری عامل این اقدام تحقیقات تخصصی پلیس آغاز و با تلاش صورت گرفته هویت شرور و جانی که به طور متوالی مخفیگاه خود را تغییر می داد، شناسایی و نهایتا طی یک عملیات ضربتی و غافلگیرانه در یکی از مناطق صعب العبور شهرستان نیکشهر دستگیر شد.

سردار طاهری با اشاره به اینکه تلاش ماموران برای کشف سلاح بکار رفته از فرد جانی دستگیر شده ادامه دارد، بر عزم جدی پلیس در برخورد با هر گونه تحرکات مجرمان و اشرار تأکید کرد.",بازداشت شرور مسلح ایرانشهری در مخفی‌گاه
71,https://www.tabnak.ir/fa/news/1124409/اردوی-سه-هفته‌ای-مجیدی-و-کلبا-در-اتریش,"به گزارش تابناک ورزشی و به نقل از البیان؛ علی حسین کانو مدیر باشگاه اتحاد کلبا درباره برنامه آماده‌سازی تیم فوتبال این باشگاه اظهار داشت: کمیته فنی باشگاه، اتریش را برای میزبانی از اردوی پیش‌فصل 23-2022 برگزید. کلبا همیشه در این کشور اردو زده و کمپ امسال ما سه هفته طول می‌کشد. این اردو از 25 جولای (3 مرداد) آغاز می‌شود.

مدیر باشگاه اتحاد کلبا این اردو را شانسی مناسب برای سرمربی پیشین استقلال دانست و گفت: بازیکنان ما در این اردو برای اولین بار دور هم جمع می‌شوند و فرصت خوبی برای فرهاد مجیدی خواهد بود تا بازیکنانش را در زمین بشناسد. نمی‌خواهیم به عقب برگردیم و می‌خواهیم فصل آینده جایگاه خوبی در لیگ برتر کسب کنیم.

تیم الاتحاد کلبا در فصل گذشته لیگ برتر امارات، 28 امتیاز به دست آورد و در جدول 14 تیمی رقابت‌ها، در جایگاه یازدهم قرار گرفت.",اردوی سه هفته‌ای مجیدی و کلبا در اتریش
72,https://www.tabnak.ir/fa/news/1124435/جزئیات-حمله-سایبری-به-وبسایت‌های-اسرائیلی,"شب گذشته(دوشنبه) رسانه‌های عبری‌زبان، جزئیات بیشتری از حمله سایبری گسترده‌ به وب‌سایت‌های اسرائیل منتشر کردند.



به گزارش تابناک به نقل از العربی الجدید، روزنامه «یدیعوت آحارنوت» در این رابطه نوشت: «صبح روز دوشنبه تعداد زیادی از وب‌سایت‌های اسرائیل روز گذشته مورد حمله سایبری گروه عراقی «الطاهره» قرار گرفته و از دسترس خارج شدند که وب‌سایت فرودگاه‌های اسرائیلی هم مورد حمله قرار گرفته و برای ساعاتی از کار افتاده بود.»

طبق این گزارش؛ وبگاه کانال ۹ و کانال ۱۱ تلوزیون اسرائیل نیز پس از این حمله سایبری مانند دیگر وب‌سایت‌ها برای مدت زمانی از دسترس خارج شده بود.

این روزنامه عبری‌زبان در ادامه مدعی شد که گروه عراقی «الطاهره» وابسته به ایران است.

در حمله سایبری روز گذشته، گروه «sharpboys» وب‌سایت‌‌های گردشگری اسرائیل که شامل اطلاعات و کارت‌های اعتباری ۲۰۰ نفر می‌شد نیز مورد حمله بدافزاری قرار گرفته بود.

شفقنا",جزئیات حمله سایبری به وبسایت‌های اسرائیلی
73,https://www.tabnak.ir/fa/news/1124432/برنامه-عربستانی‌ها-برای-توسعه-نیروگاه‌های-خورشیدی,"به گزارش پایگاه اطلاع‌رسانی وزارت نیرو (پاون)، بر اساس آمار عربستان سعودی سالانه بیش از 300 هزار میلیون کیلووات ساعت برق تولید می‌کند؛ میزان برقی که بر اساس اطلاعاتی که مرکز آماری (eia) منتشر کرده است، در دوران فراگیری ویروس کرونا به واسطه افزایش مصرف خانگی با چالش‌هایی رو به رو و دولت عربستان ناگزیر شد برای حفظ پایداری برق این کشور اقدام به کاهش مصرف برق صنایع و ارگان‌های دولتی کند.

اگرچه عربستانی‌ها در سال‌های اخیر برنامه جدی و متمرکزی را برای توسعه انرژی‌های تجدیدپذیر در دستور کار خود قرار داده‌اند، اما بر اساس آمار مستند هنوز چیزی حدود 60 درصد انرژی این کشور از طریق نیروگاه‌های گازی و 39 درصد نیز از طریق سوخت نفت تأمین می‌شود.

در واقع گزارش کارشناسان انرژی نشان می‌دهد که در این کشور عرضه و ظرفیت فرآوری گاز طبیعی از سال ۲۰۱۵ افزایش یافته و در نقطه مقابل تولید نفت در این دوره با کاهش مواجه شده که به گاز طبیعی اجازه داده تا جایگزین بخش قابل توجهی از نفت خام سوزانده شده برای تولید برق شود.

این در حالی است که انرژی خورشیدی و زغال سنگ تنها مقدار کمی در مصرف انرژی عربستان سعودی نقش داشته‌اند.

البته برخی عقیده دارند یکی از اهداف ثانوی عربستانی‌ها از تلاش برای متنوع کردن منابع برق تولیدی این است که از این طریق سهم نفت صادراتی خودشان را افزایش دهند.

در واقع در بخش انرژی و به صورت مشخص در حوزه برق، دولت سعودی قصد دارد تا سال ۲۰۳۰ نفت خام، نفت کوره و گازوئیل را با گاز طبیعی و انرژی‌های تجدیدپذیر به منظور تولید برق جایگزین کند.

عربستان سعودی بیش از هر کشور دیگری در خاورمیانه انرژی الکتریکی تولید کرده که این میزان در سال ۲۰۱۹ حدود ۳۶۲ تراوات ساعت و تقریباً مشابه سال ۲۰۱۸ بود.

بررسی‌ها نشان می‌دهد که عربستانی‌ها اهداف بلند مدتی برای توسعه نیروگاه‌های برق با انرژی خورشیدی و بادی در طول دهه آینده در برنامه خود دارند، ولی کارشناسان عقیده دارند که موفقیت عربستان در این برنامه‌ها بستگی زیادی به رقابت هزینه‌ای در برابر سوخت‌‌های فسیلی، سیاست‌‌های قیمت‌گذاری انرژی تعیین‌ شده توسط دولت و سرمایه‌ گذاری کافی در این توسعه‌ها دارد.

اگرچه در حال حاضر تولید انرژی خورشیدی سهم ناچیزی از کل تولید برق عربستان را به خود اختصاص داده است، اما هم اکنون چندین پروژه خورشیدی در مقیاس‌های کلان در این کشور در دست توسعه هستند.

با توجه به این که برخی از مناطق این کشور دورافتاده هستند و به سیستم گاز طبیعی متصل نیستند، دولت عربستان بر این باور است که از طریق نیروگاه‌های خورشیدی و ظرفیت‌های طبیعی که در این حوزه دارد می‌تواند برق مورد نیاز این مناطق را با سهولت بیشتری تأمین کند و در همین راستا به تازگی شروع به توسعه پروژه‌های انرژی تجدیدپذیر در مقیاس بزرگ از طریق برنامه ملی انرژی‌های تجدیدپذیر کرده است.

مطالعات نشان می‌دهد که در ماه نوامبر سال 2019 شرکتی به نام اکوا پاور نیروگاه خورشیدی به نام ساکاکا را با ظرفیت تولید ۳۰۰ مگاواتی (مگاوات) برق با موفقیت به شبکه برق عربستان متصل کرد و همچنین مزرعه بادی ۴۰۰ مگاواتی دومات الجندال، نیز اولین پروژه تجاری برق بادی عربستان سعودی بود که در آگوست ۲۰۲۱ با موفقیت وارد مدار شد.

علاوه بر اینها، در آوریل ۲۰۲۱، عربستان سعودی قراردادهای خرید برق از بخش خصوصی برای هفت پروژه خورشیدی با ظرفیت ترکیبی سه گیگاوات را امضا کرده است که پیش‌بینی می‌شود، مجموع این اقدامات عربستانی‌ها را در متنوع کردن منابع تولید برق خود با موفقیت‌های بیشتری در سال‌های آینده رو به رو کند.

بر اساس آمار و اطلاعاتی که سایت «enerdata» منتشر کرده است و با اینکه در حال حاضر تقریبا 99 درصد تولید برق عربستانی‌ها از طریق منابع تجدیدناپذیر و آلاینده تأمین می‌شود، اما مقامات این کشور مصمم هستند تا سال 2060 میلادی سهم تولید برق خود را از طریق منابع تجدیدپذیر تا 50 درصد افزایش دهند که این مهم در صورت تحقق نه تنها به حفاظت از محیط زیست و هوای این کشور به شدت کمک خواهد کرد، همچنین سهم صادرات گاز و نفت آنها را نیز افزایش می‌دهد.

در همین راستا آوریل 2020 یک کمیته عالی زیر نظر ولیعهد عربستان تأسیس شده است که مأموریت اصلی آن توسعه انرژی‌های تجدیدپذیر بوده و در تعامل با وزارت انرژی عربستان به دنبال سامان دهی این پروژه‌ها هستند.",برنامه عربستانی‌ها برای توسعه نیروگاه‌های خورشیدی
74,https://www.tabnak.ir/fa/news/1124434/حضور-فعال-مسلمانان-در-انتخابات-پارلمانی-فرانسه,"به گزارش تابناک به نقل از ایرما؛ حزب «اتحاد دمکرات‌های مسلمان فرانسه» که در سال ۲۰۱۲ در نانتر تشکیل شد و اعلام موجودیت کرد، امسال توانست در اقدامی بی‌سابقه ۸۵ نامزد را در ۵۰ حوزه انتخابیه و بیشتر در دو استان «ایل دو فرانس» که پاریس در آن واقع شده (۴۸ نامزد) و «اوورنی-رُن- آلپ» (۱۶ نامزد)، معرفی کند.

این حزب که به ابتکار نجیب آزرگی تاسیس شده پنج سال پیش تنها برای ۱۰ حوزه انتخابیه نامزد اعلام کرده بود. هدف این حزب برطرف کردن تبعیض و نابرابری‌هایی اعلام شده که مشخصاً شهروندان مسلمان را متاثر می‌سازد. این حزب پیشتر برای انتخابات اروپا در سال ۲۰۱۹، در انتخابات شهرداری در سال ۲۰۲۰ و در انتخابات منطقه ای نیز نامزد خود را معرفی کرده بود.

آزرگی که خود در حوزه انتخابیه چهارم منطقه «اوت دو سن» نامزد شده بود، پیشتر به روزنامه «لو پاریزین» گفته بود: ما به تازگی از کارزار انتخابات ریاست جمهوری بیرون آمدیم که در جریان آن نامزدها صبح، ظهر و شب مسلمانان فرانسوی با پیشینه مهاجرت را هدف قرار دادند و با نگاهی تبلیغاتی، سوار موج تئوری «مهاجرت بزرگ» شدند.

وی که برای انتخابات ریاست جمهوری نیز اعلام نامزدی کرده بود، گفته مصمم است تا این حزب در همه رای‌گیری‌ها حضوری فعال داشته باشد.

در پایگاه اطلاع‌رسانی حزب اتحاد دمکرات‌های مسلمان فرانسه، می‌خوانیم: در مواجهه با افزایش آزار و اذیت کلامی و فیزیکی و حملات تروریستی علیه مسلمانان در دهه‌های اخیر، به نفع هر کشوری است که با تضمین امنیت جوامع مسلمان در اروپا (از طریق مساجد، مدارس و گورستان‌های مسلمانان که به طور مرتب هدف قرار می‌گیرند) با اسلام‌هراسی مبارزه کنند. اسلام هراسی باید به عنوان نفرت‌پراکنی به دلیل مذهب افراد شناخته شود.

امسال پوستر تبلیغاتی این حزب که تصویر زنی محجبه را با شعار «برای آزادی‌هایتان رای دهید» در خود داشت، نظر بسیاری را به خود جلب کرد. همچنانکه کارزار انتخاباتی این حزب با پخش تراکت‌ها و تبلیغات در معابر بازارها و خروجی مساجد با استقبال فرانسویان مواجه شد.

خالد باجوج، صوفیه بن الحسن نامزدهای اتحاد دمکرات‌های مسلمان فرانسه می گویند: مردم از فعالیت این کارزار خرسند می‌شدند و می گفتند ما به شنیدن صدایی نیاز داریم که هرگز شنیده شده است.

کامل الهیار دیگر نامزد این حزب در مورد تلاش رهبران سیاسی برای سرپوش گذاشتن بر مشکلات اساسی با منحرف کردن اذهان به سمت اسلام و مسلمانان می‌گوید: سیاستمداران ما به‌جای پرداختن به مسائل اصلی، بحران اقتصادی، موج بیکاری و نابرابری‌ها و … تنها از اسلام سخن می‌گویند.

در پایگاه اطلاع رسانی این حزب، اینکه «احزاب فرانسوی به جای تمرکز به مسائلی چون تغییرات اقلیمی بر روسری تمرکز کرده اند» به سخره مطرح شده و در ادامه‌آن آمده است: در حالی که دمای هوا در کانادا به ۴۹ درجه رسیده است، مسئولان سیاسی فرانسه اولویت‌های خود را مشخص کرده اند و بحث‌ها به شدت بر ممنوعیت لباس شنای اسلامی متمرکز است. سیاره در حال خفه شدن است، این آتش افروزان جمهوری، آتش یک جنگ مذهبی جدید را علیه مسلمانان فرانسوی، دامن می زنند.

محدودیت‌های روز افزون برای زنان محجبه

مسلمانان فرانسه به عنوان بزرگترین جامعه اسلامی اروپا مشخصا از نخستین سال‌های ۲۰۰۰ میلادی با قوانین سخت‌گیرانه‌ای در مورد حجاب اسلامی مواجه شدند. به موجب قانونی که در ۱۵ مارس ۲۰۰۴ (۲۵ اسفند ۸۲) در فرانسه به تصویب پارلمان رسید، زنان از داشتن حجاب اسلامی در مدارس دولتی منع شدند.

این قانون مغایر با آزادی‌های فردی همان زمان انتقاد شورای حقوق بشر سازمان ملل را در پی داشت که این آن را «موجب عداوت و دشمنی در قبال مسئله حجاب و عدم تسامح دینی در حق زنان محجبه در خارج از مدارس، دانشگاه‌ها یا محل کار» دانست. با اینحال در سال ۲۰۱۰ نیز ممنوعیت برچهره داشتن روبنده در اماکن عمومی در فرانسه به تصویب رسید.

در پایگاه اطلاع رسانی حزب اتحاد دمکرات‌های مسلمان فرانسه همچنین به «نژادپرستی محیطی» اشاره شده است که با ادعای دفاع از سکولاریسم «علیه زنان مسلمان رشد می‌کند».

خالد باجوج می‌گوید: زنانی که حجاب دارند حتی با تحصیلات تکمیلی شغلی پیدا نمی کنند. این در حالی است که آن سوی کانال مانش و در انگلیس، زنان محجبه در ادارات، بیمارستان ها و مراکز مختلف مشغول کار و فعالیت هستند.

وی افزود: این ساختار سیاسی با تکرار عبارت «حجاب یک مشکل است»، به وجود آمده است. زنان آزادند هرطور که می‌خواند لباس بپوشند. نباید بگذارید کسی به شما دیکته کند که چه لباسی بپوشید و چه نامی را انتخاب کنید.

در پایگاه حزب اتحاد دمکرات‌های مسلمان فرانسه همچنین به تناقضات موجود در جامعه فرانسوی در مورد حقوق بشر اشاره شده است: دولتی که خود را دمکرات و لائیک می خواند مانع دسترسی دانش آموز محجبه به دانش می‌شود.

در این بیانیه تاکید شده است که اسلام مغایرتی با ارزش‌های جمهوری ندارد.

تلاش مسلمانان حتی اگر همانطور که از نخستین برآوردها از نتیجه انتخابات آشکار است به نتیجه مطلوب و کسب کرسی‌های مجلس نرسد می‌تواند جامعه فرانسوی را در مورد مطالبات این اقلیت بزرگ مذهبی که با اسلام‌هراسی و اسلام‌ستیزیی مواجه است، آگاه کند؛ چرا که در بحبوحه درگیری های سیاسی و انتخاباتی صدای این گروه را از راه رسانه‌ها به گوش فرانسویان بیشتری می رسد.

شفقنا",حضور فعال مسلمانان در انتخابات پارلمانی فرانسه
75,https://www.tabnak.ir/fa/news/1124433/دستگیری-۷۳۳-سارق-و-مالخر-در-تهران,"به گزارش تابناک به نقل از ایسنا، سردار حسین رحیمی در پنجاه‌ و ششمین مرحله از طرح رعد که صبح امروز (سه‌شنبه ۲۴ خرداد) در مقر مرکزی پلیس پایتخت برگزار شد، گفت: امروز پنجاه و ششمین مرحله از طرح رعد پس از چندین روز کار اطلاعاتی و عملیاتی به اجرا درآمده و در جریان آن ۷۳۳ متهم که سارق، مالخر، گوشی‌قاپ، سارق موتور و خودرو بودند بازداشت شدند.

فرمانده انتظامی تهران بزرگ ادامه داد: با انهدام ۱۹ باند در این طرح بالغ بر ۳۲۴۰ فقره از اموال مردم کشف و به ۹۵۳ فقره پرونده سرقت نیز رسیدگی شد.

وی ارزش ریالی اموال کشف شده را ٢٢ میلیارد و ١٩٣ میلیون تومان عنوان کرد و گفت: ۲۲ محکوم فراری نیز در طرح مذکور بازداشت شدند که به عناوین مختلف و از مدت‌ها قبل متواری بوده و تحت تعقیب محاکم قضایی قرار داشتند. همچنین ۲۷۰ فشنگ جنگی، ۱۱۷ قبضه سلاح سرد و چهار قبضه سلاح گرم نیز در این مرحله از طرح کشف شد.

فرمانده انتظامی تهران بزرگ با بیان این‌که در این طرح ۸۷ مورد از پاتوق‌های سارقان، ۱۷ پاتوق مالخران و دو محل تردد اوباش نیز با حکم قضایی پاکسازی شدند، اضافه کرد: ۵۹ نقطه که در آن مواد مخدر به فروش می‌رسید نیز پاکسازی شد.

وی گفت: همچنین ٣١ درصد از سارقان که امروز دستگیر شدند سارقان قطعات و لوازم نقلیه بودند. ٢١ درصد جیب بر و کش رو زن بودند. همچنین ١٩ درصد سارق معابر، ١٧ درصد سارق اماکن خصوص و دولتی و پنج درصد نیز سارقان منزل بودند.

رحیمی در ادامه به یکی از دستاوردهای این طرح اشاره کرد و گفت: در یکی از موارد که در این مرحله از طرح انجام شد از یک باند چهار نفره ۹۰ کیلوگرم هروئین کشف شد.",دستگیری ۷۳۳ سارق و مالخر در تهران
76,https://www.tabnak.ir/fa/news/1124431/قیمت-سکه-امامی-امروز-سه-شنبه-۲۴-خرداد,"به گزارش تابناک، قیمت سکه امامی امروز سه شنبه ۲۴ خرداد ۱۴۰۱ نسبت به آخرین نرخ روز دوشنبه کاهش یافت و در نیمه اول معاملات امروز ۱۵ میلیون و ۸۰۰ هزار تومان معامله شد. سکه طرح قدیم در نیمه اول معاملات امروز با ۲۵۰ هزار تومان کاهش نسبت به آخرین نرخ روز دوشنبه ۱۵ میلیون و ۱۵۰ هزار تومان به فروش رسید. قیمت هر گرم طلای ۱۸ عیار به یک میلیون و ۴۶۶ هزار تومان رسید. قیمت سکه گرمی سه میلیون و ۱۵۰ هزار تومان بود.

قیمت هر سکه امامی روز سه شنبه ۱۷ خرداد ۱۴۰۱، ۱۴ میلیون و ۸۵۰ هزار تومان بود که با توجه به نرخ امروز سکه امامی، قیمت هر سکه امامی نسبت به هفته گذشته ۹۵۰ هزار تومان افزایش یافته است. سکه امامی یک ماه قبل به ارزش ۱۴ میلیون و ۱۵۰ هزار تومان به فروش رسید که نرخ امروز سکه امامی نشان دهنده افزایش یک میلیون و ۶۵۰ هزار تومانی آن است. قیمت سکه امامی طی یک هفته اخیر سه شنبه 17 خرداد چهارشنبه 18 خرداد پنجشنبه 19 خرداد شنبه 21 خرداد یکشنبه 22 خرداد دوشنبه 23خرداد امروز 24 خرداد 14 میلیون و 850 هزار تومان 14 میلیون و 920 هزار تومان 14 میلیون و 940 هزار تومان 16 میلیون تومان 16 میلیون و 650 هزار تومان 15 میلیون و 980 هزار تومان 15 میلیون و 800 هزار تومان",قیمت سکه امامی امروز سه شنبه ۲۴ خرداد
77,https://www.tabnak.ir/fa/news/1124430/برگزاری-مراسم-هفتمین-روز-ارتحال-حاج-محمد-مروی-در-تهران,"به گزارش تابناک،حاج محمد مروی پدر دکتر علی مروی نماینده پیشین نیشابور دعوت حق را لبیک گفت.

به همین منظور مجلس یادبود ان فقیدسعید درروز سه شنبه ۲۴ خرداد ازساعت ۱۶:۳۰ لغایت ۱۹:۱۵ در هیات شاهزاده قاسم(ع) خیابان فضل درشهرستان نیشابور و مراسم هفتمین روز در روز جمعه ۲۷ خردادماه ازساعت ۱۸ لغایت ۱۹:۳۰در مسجد بلال صداوسیما واقع در خیابان ولی عصر (عج) جام جم درتهران برگزار می شود.",برگزاری مراسم هفتمین روز ارتحال حاج محمد مروی در تهران
78,https://www.tabnak.ir/fa/news/1124429/لباس-حاشیه‌ساز-یک-مداح-در-جشن-میلاد-امام-رضا-ع,"امیر کرمانشاهی بلافاصله بعد از این ماجرا و برداشت سوء مردم از این اقدام که منجر به جریحه‌دار شدن احساسات بسیاری از هیأتی‌ها شد با انتشار استوری در فضای مجازی تقریباً عذرخواهی کرد. البته این پیام او مانند عواقب ناشی از لباس پوشیدنش دیده نشد و کمتر کسی آن را دید. مسئولین رسانه‌ای این هیأت تاکنون عکس و فیلمی از این مراسم منتشر نکرده‌اند و دقت نظری در این خصوص داشته‌اند و شنیده می‌شود حتی از این اقدام کرمانشاهی هدفی را هم دنبال می‌کرده است، اما به دلیل خلط مباحث تاکنون از طرح آن منصرف شده است.

کرمانشاهی در این پیام نوشت: «من وقتی میرم مهمونی، بهترین لباسمو می‌پوشم، دیشب جشن ولادت صاحبم امام رضا(ع) بود و منم همه تلاشم این بود با وجودم، با برگه‌های شعرم، با صدام و حتی با لباسم به همه بگم از ته دلم خوشحالم اما ظاهراً باعث دلخوری و تکدر دوستان و محبین امام رضا(ع) جانم شدم. با افتخار خاک پای تمام عاشقان حضرت رضا(ع) هستم و از اینکه حواستون به حقیر هست ممنونم.»

تاری: قبح‌شکنی نکنید

محمود تاری از پیشکسوتان عرصه ستایشگری در فضای مجازی نوشت: «این تیپ زدن یک نفر به نام مداح، دهن‌کجی و اهانت به کل حوزه ستایشگری مربوط می شود. کجا هستند مدعیان صیانت از عرصه مداحی و مداحان؟ تو را به هرکسی که دوست دارید دیگه با مجالس اهل بیت(ع) بازی نکنید، قبح اینجا را نشکنید»

لباس برخی از مداحان دور از شأن مداحی است

پیش‌تر نیز سیدعلی سادات رضوی از پیشکسوتان اهل بیت(ع) نسبت به پوشش برخی مداحان جوان اعتراض کرده بود و گفته بود: «در تغییر روند مداحی، از قالب و شکل و نوع خواندن گرفته تا لباس فرم مداحان گذشته، همه در مداحان امروزی تغییر کرده است، چرا مداحان گذشته نسبت به دوش انداختن عبا اصرار داشتند و آن را لباس فرم مداحی می‌دانستند؟ خدمتگزاری و نوکری در خانه اهل بیت(ع) افتخار است و خیلی از منکرات و بدی‌ها با این لباس کنار می‌رود. یعنی همین لباس باعث می‌شود که ذاکر ائمه (س) حیا کند و از گناه، دور بماند. یکی از افتخارات گذشتگان این بود که بعد از گذران مراحلی، پیشکسوتان و اساتید، عبا روی دوش او می‌انداختند و او افتخار می‌کرد که فلانی عبا روی دوش من انداخته است و در جامعه نیز به‌واسطه وجود این عبا فرد را می‌شناختند و احترامش می‌کردند. دوستان جوان امروز این لباس را بر تن نمی‌کنند و متاسفانه در فضای مجازی دیده‌ام برخی از آنان نوع پوششان به‌گونه‌ای است که همچون خواندنشان شأن اهل بیت(ع) را زیر سوال می‌برند.»

از اقداماتی که باعث تخریب مجلس اهل بیت(ع) است، باید پرهیز شود

البته برخی نیز نسبت به اقدام این مداح جوان با روی لطیف‌تری مواجه شده بودند و اعلام کردند در اینکه این اقدام اشتباه است، شکی نیست، اما به جای قضاوت کردن باید دلیل این اقدام را از امیر کرمانشاهی جویا شد. شاید او نیز توضیحاتی داشته باشد. حجت‌الاسلام احمد صابری تولایی از منبری‌های مشهد در خصوص این اقدام نوشت: «چندی است با پدیده سلبریتی مذهبی مواجه شده‌ایم که عموما در جامعه مادحین اهل بیت دیده می‌شوند. آرایشگاه لاکچری، جشن تولد لاکچری، ماشین‌های گران قیمت، لباس‌های خلاف عرف مجالس مذهبی و...

آنچه این خطا را مضاعف می‌کند، توجیه‌گری عاملین این رفتارهاست. مداحی اشتباه کرده باید عذر خواهی کند و اصلاح، اما متاسفانه کمتر شاهد این اصلاح و عذرخواهی هستیم. حاج امیر کرمانشاهی در پاسخ به برخی انتقادات ناظر به لباسی که در شب ولادت امام رضا علیه السلام پوشیده بود، متواضعانه قبول و عذر خواهی کرد و این حُسن اخلاق و حسن مواجهه با منتقدین دلسوز جای تقدیر دارد. حاج امیر توانسته جوانان زیادی را جذب هیأت کند و طبیعتاً مجالس شلوغ ایشان دال بر اثرگذاری در مخاطب است، لذا توقع می‌رود که دقت‌نظر بیش‌تری در سلوک خود داشته باشد. البته ایشان برخلاف برخی از مداحان در احترام به بزرگ‌تر، تکریم پیشکسوتان، اقدامات جهادی، نشستن پای منبر، اخلاص و عدم آلوده شدن به مبالغ کذایی و... توفیقات خوبی داشته است و امیدواریم برخی از اقداماتی که ممکن است، دستاویز عده‌ای برای تخریب مجالس اهل بیت علیهم السلام شود پرهیز کنند اگر چه نیتشان از این عمل کاملاً مطلوب باشد.

مداحان جوان باید با الگوگیری از پیشکسوتان این عرصه با تواضع، اخلاص،ساده زیستی و... تبدیل به الگوهای مطلوب برای مخاطبین شوند.»

با پذیرش اشتباه و تکرار نشدن، موضوع خاتمه می‌یابد

یکی دیگر از مخاطبان هم در فضای مجازی در خصوص اشتباه مصداقی امیر کرمانشاهی نوشت: «یک حکم داریم، یک مصداق، یک ضابطه‌ تشخیص مصداق. که فقط اشتباه در وسطی می‌شود اشتباه در موضوع! مثلاً یک مدرسه می‌گوید:

ـ ما به ممتازها جایزه می‌دهیم. (حکم)

ـ ممتاز یعنی معدّل ۱۸ به بالا. (ضابطه‌ تشخیص مصداق)

ـ آقای X ممتاز است. (مصداق)

اشتباه در تشخیص مصداق، وقتی است که به یکی با معدّل ۱۰ جایزه بدهند. ولی اگر بگویند: «ممتاز یعنی معدّل ۱۰ به بالا»، این می‌شود یه اشتباه کلّی، نه مصداقی!

اینجا هم از متن به نظر می‌رسد اشتباه در تعیین ضابطه‌ تشخیص مصداق (معیار بهترین لباس بودن و لباس شاد بودن) بوده است، نه خود تشخیص مصداق (بهترین لباس). که البته این را هم عذرخواهی جبران می‌کند. به این شرط که طرف متوجّه نوع اشتباهش شده باشد.

یک نکته‌ دیگر هم اینکه از نظر فنّی (به قول بنده خدا: «با دقّت بخوانید») این متن، عذرخواهی نیست! (دلجوییه؛ پذیرش اشتباه نیست.) ولی همین هم آن دلخوری و تکدّر را جبران می‌کند.»",لباس حاشیه‌ساز یک مداح در جشن میلاد امام رضا (ع)
79,https://www.tabnak.ir/fa/news/1124427/خودپرداز‌های-بانک-ایران-زمین-سالانه-چقدر-تراکنش-دارد,"به گزارش خبرنگار«تابناک» ریشه بانکداری دیجیتال یا الکترونیک در کشور به سال‌های خیلی دور برمی‌گردد که در آن زمان تنها چند بانک به الکترونیک به ارائه خدمات می‌پرداختند. براساس این گزارش ارائه خدمات بانکداری الکترونیک در کشور ما از حدود سال ۱۳۵۰ شروع شد تا جاییکه بانک تهران با ۷ تا ۱۰ دستگاه خودپرداز در شعبه ها برای اولین بار امکان پرداخت خودکار را برای مشتریان خود فراهم کرد. بانک ها به تدریج به اتوماتیک کردن و سیستمی کردن فعالیت‌ها و فرآیندهای بانکی واکنش مثبت نشان دادند تا اینکه اولین اتوماسیون‌های بانکی شکل گرفت؛ اما استفاده از بانکداری الکترونیکی به اوایل سال ۱۳۷۰ برمی‌گردد. بنابراین در سال ۱۳۸۱ شبکه تبادل اطلاعات بین بانکی (شتاب) به عنوان سوئیچ ملی کارت آغاز به کار کرد.

در همین راستا بسیاری از کارشناسان براین باورند که حرکت به سمت بانکداری اینترنتی کمک قابل توجهی به تسهیل و تسریع فرآیند‌های مالی و ارتباطات بانک‌ها و کسب و کارهای مختلف می‌کند. در کنار این مهم گسترش استفاده مردم از تکنولوژی، وجود یک بستر آنلاین برای انجام فعالیت‌های بانکی، نیاز به حضور فیزیکی در شعب را کاهش می‌دهد بنابراین بانکداری الکترونیک در واقع اوج استفاده از فناوری‌های روز در جهت حذف دو قید زمان و مکان از خدمات بانکی است.

براین اساس بانک ایران زمین برای تحقق و عملیاتی کردن بانکداری الکترونیک توانسته گام‌های مثبتی را بردارد. به گفته مدیرعامل بانک ایران زمین رویکرد این بانک در بانکداری دیجیتال شناخت هر چه بیشتر مشتریان، بهبود تجربه مشتری و ارائه خدمات شخصی است که در نهایت به رضایت و خلق ارزش افزوده منجر خواهد شد.

باید این موضوع را یادآور شد که در گذشته عده‌ای این گونه تصور می‌کردند که با فراگیری هر چه بیشتر بانکداری دیجیتال، دستگاه‌های خودپرداز، کم کم مخاطبان خود را از دست بدهند در حالیکه این گونه نبود بلکه سبب افزایش مشتریان بانکی شد. اما جای‌گذاری مناسب، رعایت الزامات و استاندارد های فنی و البته کاربرد ادامه دار خودپردازها در بانک ایران زمین باعث شد تا شاهد رشد ۲۷۳ درصدی مبلغ تراکنش‌‌های سالانه خودپرداز‌های بانک ایران زمین طی ۵ سال اخیر باشیم.",خودپرداز‌های بانک ایران زمین سالانه چقدر تراکنش دارد؟
80,https://www.tabnak.ir/fa/news/1124428/امبر-هرد-از-رسانه-های-اجتماعی-انتقاد-کرد,"

به گزارش تابناک به نقل از ایسنا، «امبر هرد» بازیگر آمریکایی در اولین مصاحبه پس از پایان دادگاه جنجالی با «جانی دپ» در گفتگو با شبکه NBC، اظهارنظر رسانه‌های اجتماعی پیرامون این پرونده را رد کرد و آن‌ها را ""ناعادلانه"" خواند.

«هرد» درباره حکمی که در نهایت به نفع دپ صادر شد، گفت: «من هیات منصفه را سرزنش نمی‌کنم و در واقع درک می‌کنم. او یک شخصیت محبوب است و مردم احساس می کنند او را می شناسند. او یک بازیگر فوق العاده است. برایم مهم نیست که کسی در مورد من چه فکری می‌کند یا شما می‌خواهید چه قضاوتی در مورد آنچه در خلوت خانه من، در ازدواج من، پشت درهای بسته رخ داده است، انجام دهید. فکر نمی‌کنم یک فرد معمولی این چیزها را بداند و بنابراین شخصا برایم مهم نیست».

با این حال، «هرد» از مفسران رسانه‌های اجتماعی انتقاد کرد و گفت که آنها در طول دادگاه هفت هفته‌ای به‌طور غیرمنطقی و به شدت در کنار «دپ» بودند و عنوان کرد: «حتی کسی که مطمئن است من مستحق این همه نفرت و شرمساری هستم، حتی اگر فکر می‌کنید دروغ می‌گویم، باز هم نمی‌توانید به چشمان من نگاه کنی و به من بگویید که فکر می‌کنید در رسانه‌های اجتماعی برخورد عادلانه‌ای با من شد و این منصفانه نبود».

«جانی دپ» بازیگر ۵۸ ساله آمریکایی شکایتی علیه «امبر هرد» در دادگاه ویرجینیا طرح کرده بود و خواهان دریافت غرامت ۵۰ میلیون دلاری شده بود، چراکه «امبر هرد» مدعی شده بود در طول مدت 3 ساله ازدواج با «جانی دپ» مورد سو استفاده قرار می‌گرفته، اما «جانی دپ» در شکایت خود عنوان کرده بود این اتهامات ضربه بزرگی به حرفه او به عنوان یک بازیگر وارد کرده و خواهان دریافت غرامت شده بود در نهایت دادگاه نیز رای به پیروزی او در این پرونده داد و بر این اساس «امبر هرد» محکوم به پرداخت ۱۵ میلیون دلار غرامت به همسر سابقش «جانی دپ» شد و هیات منصفه همچنین «امبر هرد» را نیز مستحق دریافت ۲ میلیون دلار غرامت دانست.

ماجرای دادگاه شکایت «جانی دپ» علیه همسرش بازتاب گسترده‌ای در شبکه‌های اجتماعی داشت.",«امبر هرد» از رسانه های اجتماعی انتقاد کرد
81,https://www.tabnak.ir/fa/news/1124426/ماده-پلنگ-ارم-تلف-شد,"به گزارش تابناک به نقل از تسنیم، مدیر باغ وحش ارم گفت: «کیجا» ماده پلنگ ارم در اثر ابتلا به عفونت شدید جان خود را از دست داد.



کیجا در سال‌های گذشته در تله شکارچیان در استان گلستان یک دست خود را از دست داده بود و برای مداوا ابتدا به کلینیک حیات وحش پردیسان و پس از طی طول درمان به باغ وحش ارم منتقل شد.",ماده پلنگ ارم تلف شد
82,https://www.tabnak.ir/fa/news/1124425/شهادت-یک-مرزبان-در-آذربایجان-غربی-علت-چه-بود,"استوار دوم «مهدی برزگر» از اهالی شهرستان اهر در آذربایجان شرقی بامداد امروز بر اثر انفجار مین به شهادت رسید.

به گزارش تابناک به نقل از ایرنا، فرماندار سردشت در آذربایجان غربی گفت: یکی از نیرو‌های این هنگ مرزی این شهرستان بر اثر انفجار مین به شهادت رسید.

لقمان خسروپور اظهار کرد: این نیروی هنگ مرزی سردشت استوار دوم «مهدی برزگر» از اهالی شهرستان اهر در آذربایجان شرقی است که بامداد امروز بر اثر انفجار مین به شهادت رسید.





وی افزود: این نیروی کادری از عوامل گروهان مرزی «بیوران» از توابع این شهرستان بود که در حین اجرای گشت و کمین در حوالی یادمان شهدای «بلفت» به روی مین رفته و به درجه رفیع شهادت نایل آمد.

فرماندار سردشت اضافه کرد: آیین تشییع پیکر این شهید سرافراز امروز از مقابل هنگ مرزی این شهرستان برگزار خواهد شد.

شهرستان سردشت در جنوب آذربایجان غربی واقع شده و دارای چهار شهر، سه بخش ربط، مرکزی و وزینه با۶ دهستان و ۲۴۶ روستا و جمعیت ۱۲۰ هزار نفر است.

این شهرستان با کشور عراق ۱۰۰ کیلومتر مرز مشترک دارد.",شهادت یک مرزبان در آذربایجان غربی؛ علت چه بود؟
83,https://www.tabnak.ir/fa/news/1124424/آخرین-آمار-کرونا-در-ایران-تا-۲۴-خرداد-فوت-تنها-یک-بیمار-در-شبانه-روز-اخیر,"

متاسفانه در ۲۴ ساعت گذشته، تنها یک تن دیگر از بیماران مبتلا به کووید۱۹ در کشور جان خود را از دست داد و بدین ترتیب مجموع جان باختگان این بیماری، به ۱۴۱ هزار و ۳۵۳ نفر افزایش یافت. این در حالی‌ست که تا به امروز خوشبختانه ۷ میلیون و ۵۹ هزار و ۵۲۷ تن از بیماران بهبود یافته‌اند.



همچنین ۳۴۲ تن از بیماران در وضعیت شدید این بیماری قرار دارند و همچنین تاکنون ۵۲ میلیون و ۴۶۳ هزار و ۴۳۳ آزمایش تشخیص کووید ۱۹ در کشور انجام شده است.



در حال حاضر صفر شهرستان در وضعیت قرمز، صفر شهرستان در وضعیت نارنجی، ۱۱۳ شهرستان در وضعیت زرد و ۳۳۵ شهرستان در وضعیت آبی قرار دارند.



بر پایه آمار‌های ۲۴ ساعت اخیر، «نرخ مرگ» در کشورمان ۲ درصد است و به همین تناسب، «نرخ بهبود» ۹۸ درصد. این در حالی است که میانگین نرخ مرگ در جهان ۱.۲ درصد است.

به گزارش «تابناک»؛ بر پایه اطلاعیه مرکز روابط عمومی و اطلاع رسانی وزارت بهداشت، از ظهر دیروز تا ظهر امروز و بر اساس معیار‌های قطعی تشخیصی، ۱۶۲ بیمار جدید مبتلا به کووید ۱۹ در کشور شناسایی و از این بیماران، ۲۵ مورد بستری شدند. با احتساب این افراد، مجموع آمار مبتلایان قطعی در کشورمان به ۷ میلیون و ۲۳۴ هزار و ۴۲ تن رسید.",آخرین آمار کرونا در ایران تا ۲۴ خرداد/ فوت تنها یک بیمار در شبانه روز اخیر
84,https://www.tabnak.ir/fa/news/1124422/الکس-نوری-یک-پرواز-تا-امضای-قرارداد-با-استقلال,"همه در انتظار رزرو بلیت نوری به مقصد تهران هستند تا این سرمربی به زودی کار خود را به عنوان سرمربی جدید استقلال آغاز کند.

طی ۱۲روز اخیر تلاش های زیادی برای انتخاب جانشین فرهاد مجیدی آغاز شده بود که هر روز با لینک شدن یک سرمربی جدید همراه بود تا بالاخره این پروسه طولانی و عذاب آور به ایستگاه پایانی خود رسیده و فاصله چندانی تا حضور الکس نوری به عنوان سرمربی جدید آبی ها در تهران باقی نمانده است.

با جدایی مجیدی از استقلال، طبیعی بود که نام مربیان مختلفی به عنوان گزینه های جانشینی فرهاد به آبی ها لینک شود اما تعدد نام های مختلف و مطرح شدن اسامی گوناگون در روزهای اخیر، باعث بر هم خوردن آرامش هواداران استقلال شده بود به نحوی که این گزینه های گوناگون باعث ایجاد فضای طنز تلخی در فضای مجازی شده بود که با مربیان لینک شده به آبی ها می توان ترکیب 11 نفره ای با چند بازیکن ذخیره ساخت و یا برای آنها شیفت بندی کرد.

آندره آ استراماچونی را می توان اولین گزینه مطرح شده در فضای مجازی نامید. نامی که به واسطه یک دوره کوتاه چند ماهه در لیگ نوزدهم، همواره برای نشستن روی نیمکت استقلال جذاب خواهد بود. اما تکذیب مذاکره با مدیران باشگاه از سوی این سرمربی ایتالیایی، باعث مطرح شدن اسامی دیگری شد.

در این میان، جواد نکونام جدی ترین گزینه مصطفی آجورلو برای انتخاب به عنوان سرمربی استقلال بود. پروژه ای که چند روزی از وقت مدیران باشگاه را گرفت و در نهایت با پاسخ منفی سرمربی فولاد همراه بود. در این مدت بیش از 15 سرمربی از جمله جواد نکونام، رضا عنایتی، مهدی رحمتی، امیر قلعه نویی، رازوان لوچسکیو، گابریل پین، ژوزه مورایس، آندره آ استراماچونی، ارطغرول ساغلام، سنول گونش، ارسون یانال، اسماعیل کارتال، کریستین بروکی، فاتح تریم و... اسامی بودند که در فضای مجازی نامشان به عنوان گزینه هدایت استقلال مطرح گردید که خیلی از این اسامی تنها شایعات رسانه ها بود و مدیران باشگاه حتی تماسی نیز با آنها برقرار نکرده بودند.

همه در انتظار رزرو بلیت نوری به مقصد تهران هستند تا این سرمربی به زودی کار خود را به عنوان سرمربی جدید استقلال آغاز کند.

اکنون تنها مسئله باقیمانده، زمان پرواز این سرمربی جوان به ایران است تا هم به طلسم حضور الکس نوری در فوتبال ایران پایان داده شود و هم اینکه جانشین فرهاد مجیدی پس از سپری شدن ساعات طولانی و گیج کننده مشخص شود.",الکس نوری یک پرواز تا امضای قرارداد با استقلال
85,https://www.tabnak.ir/fa/news/1124407/۳غول-داخلی-و-یک-مشتری-اماراتی-درپی-مهاجم-ایرانی-سانتاکلارا,"محبی می‌خواهد بار دیگر به تیم ملی برگردد و با ادامه حضور در سانتاکلارا این اتفاق نخواهد افتاد.

محمد محبی وینگر ایرانی تیم فوتبال سانتاکلارا، فصل نه چندان خوبی را در این تیم پشت سر گذاشت و با انجام 16 بازی و زدن سه گل، بیشتر از دو فصل پیش خودش را نشان داد هرچند کارنامه او هنوز ضعیف است.

به گزارش تابناک ورزشی؛ با اینحال محبی می‌خواهد بار دیگر به تیم ملی برگردد و با ادامه حضور در سانتاکلارا این اتفاق نخواهد افتاد.

در حال حاضر محبی با سه پیشنهاد جدی از تیم‌های لیگ برتری در ایران مواجه شده و یک پیشنهاد خوب هم از لیگ امارات به دست این بازیکن رسیده است.

بر اساس این گزارش، محبی با سانتاکلارا قرارداد دارد و هنوز ماندن یا جدایی‌اش از این تیم مشخص نیست، ولی نزدیکان محبی خبر می‌دهند او دنبال رسیدن به شرایطی است که برای جام جهانی شانس حضور در تیم ملی ایران را داشته باشد.

با این اوصاف احتمال حضور دوباره او در فوتبال ایران زیاد است.",۳غول داخلی و یک مشتری اماراتی درپی مهاجم ایرانی سانتاکلارا
86,https://www.tabnak.ir/fa/news/1124421/۵۰۰۰-پرستار-طرحی-بعد-از-کرونا-بیکار-شدند,"رئیس سازمان نظام پرستاری با اعلام بیکار شدن حدود ۵هزار پرستار طرحی بعد از کرونا، گفت: برخی از این افراد، طرح‌شان در مدت کرونا تمام شد، اما به درخواست بیمارستان محل خدمت و به دلیل کمبود نیرو ماندند و خدمت کردند و الان از اخلاق به دور است این انسان را در این شرایط اقتصادی به خانه بفرستند.



به گزارش تابناک به نقل از ایسنا، ‌ محمد میرزابیگی در اولین همایش ملی پرستاری جامعه‌نگر، گفت: اگرچه که گفته می‌شود برنامه ریزی استراتژیک دیگر معنا ندارد اما تفکر استراتژیک را نباید کنار گذاشت. اگر به تهدیدهای موجود نگاه کنیم می‌بینیم که به تازگی کرونا را پشت سر گذاشته‌ایم و همین الان بحث بیوتروریسم را در دنیا داریم و از طرفی با بیماری‌های مزمن و سالمندی هم روبرو هستیم. این موضوعات تهدیدهایی است که با آن مواجه هستیم و به حوزه ما مرتبط است.

وی افزود: در کنار آن چند فرصت اساسی هم در دست داریم که یکی خود اصول قانون اساسی است و یکی دیگر سیاست‌های کلی مقام معظم رهبری بویژه در اصول دوم و هشتم آن است که بر حقوق مردم تاکید می‌شود تا حقوق سلامت خود را مطالبه کنند و در بند هشتم کلمه مراقبت‌های جامع و فراگیر را مطرح می‌کنند که می‌فرمایند باید به سمت آن حرکت کرد. این موضوعات فرصت‌های حوزه سلامت است.

او ادامه داد: اکنون در آستانه برنامه هفتم توسعه هستیم و برنامه خدمات پرستاری هم تازه ابلاغ شد.

وی افزود: مطالعات دقیق مجامع بین‌المللی می‌گوید تا ۸ سال آینده تقاضای مردم برای خدمت از مطب‌ها به یک درصد و از بیمارستان‌ها به ۱۲ درصد کاهش خواهد یافت یعنی مطالبه مردم از خدمات سلامت کاهش خواهد یافت و حدود ۳۶ درصد درخواست برای دریافت خدمات در منزل و ۵۰ درصد دریافت از جاهای مختلف مانند پلتفرم‌های مجازی خواهد بود. الان در پرستاری جامعه‌نگر این مباحث دنبال می‌شود که منازل مردم برایشان یک بیمارستان امن باشد که خدمت دریافت کنند.

میرزابیگی اظهار کرد: ما پرستاران به لطف خدا با خدماتی که نه چندان گران به مردم ارائه کردیم و با حضور گسترده‌ای که در کنار مردم هستیم و ارائه بهترین خدمات در بحران کرونا در میان مردم بوده‌ایم. در نظرسنجی‌هایی که در حوزه امنیت انجام شد برای اولین بار نظام سلامت در مقام رضایت‌بخش‌ترین بخش کشور بود. این امر یک سرمایه اجتماعی عظیم است که باید تبدیل به یک مشارکت بزرگ اجتماعی شود تا سود آن به هر دو گروه پرستاری و مردم برسد. یکی از راه‌های میانبر تحقق این امر، پرستاری جامعه‌نگر خواهد بود. باید با نگاه بین بخشی سود مادی، ‌ فرهنگی، معنوی، اجتماعی و ... به همه گروه‌های مشترک برسد. در این راستا امیدواریم موضوعات خوبی در برنامه هفتم به تصویب برسد.

وی با تاکید بر اینکه خود پرستاران و دست‌اندرکاران حوزه سلامت باید فضا را برای پرستار نماها ناامن کنند، بیان کرد: میزان تعرفه‌ای که برای مراقبت در منزل تعریف شده است، هرچند کم است اما بعد از یکسال می‌توانیم چانه‌زنی کنیم که آن را افزایش دهند. باید مراقب باشیم مسیری برای افراد سودجو باز نشود که سبب تخریب سرمایه اجتماعی شود.

رئیس کل سازمان نظام پرستاری، تاکید کرد: کمبود نیرو تنها مشکل پرستاران نیست، مردم و سیستم هم ضربه خواهند خورد و در مرحله بعد پرستار فرسوده می‌شود. عرصه سلامت تا الان یک عرصه شبه اجبار بوده است که خدمت تنها در یک جای خاص ارائه می‌شد اما اگر در بحث مراقبت در منزل بتوانیم برای بخش عمده‌ای از بیماران به تعرفه‌های فعلی اکتفا نکرده و بسته خدمتی بنویسیم و راهکار ارائه دهیم، می‌توان عرصه جدیدی برای ارائه خدمت به وجود آورد که بیمار حق انتخاب داشته باشد که این امر دو سر سود خواهد بود. اگر درست بررسی کنیم ۹۰ درصد مطالبات پرستاران همان مطالبات مردم است. مردم باید بدانند که مراکز مراقبت در منزل بیش از ۱۰۰ مورد سود برایشان در پی دارد که در کنار آن نظام سلامت به اهداف خود و پرستاران هم به مقصود خود خواهند رسید.

وی در خاتمه با اشاره به حدود ۵۰۰۰ پرستار طرحی که پس از دوران کرونا با اتمام طرح‌شان بیکار شده‌اند، بیان کرد: برخی از این افراد که طرح‌شان هم در این مدت تمام شد اما به درخواست بیمارستان محل خدمت به دلیل کمبود نیرو ماند و خدمت کرد و الان از اخلاق به دور است این انسان را در این شرایط اقتصادی به خانه بفرستند. باید دانشجویان طرحی را دریابیم.",۵۰۰۰ پرستار طرحی بعد از کرونا بیکار شدند
87,https://www.tabnak.ir/fa/news/1124418/ماموریت-هیات‌رئیسه-فدراسیون-کشتی-به-دبیر-بنا-را-برگردان,"جلسه هیات رییسه فدراسیون کشتی صبح امروز (سه‌شنبه) با حضور علیرضا دبیر رییس فدراسیون کشتی برگزار شد.

اعضای هیات رییسه فدراسیون کشتی در این جلسه، بازگشت محمد بنا سرمربی تیم ملی کشتی فرنگی و تلاش دبیر برای متقاعد کردن بنا برای ادامه فعالیت در تیم ملی کشتی فرنگی را خواستار شدند.

علیرضا دبیر نیز ضمن اعلام حمایت کامل از بازگشت محمد بنا تاکید کرده که ""محمد بنا را به لحاظ فنی و اخلاقی کاملا قبول دارد و با همه توان سعی می‌کند زمینه بازگشت او به تیم ملی را فراهم کند"".

رییس فدراسیون کشتی همچنین ضمن اشاره به حمایت همه جانبه فدراسیون از برنامه‌های بنا تاکنون، در صورت بازگشت بنا، از این پس نیز از برنامه‌های وی حمایت خواهد کرد.

محمد بنا سرمربی تیم ملی کشتی فرنگی پس از بازگشت فرنگی کاران ایران از جام تورلیخانوف قزاقستان، در اردوی تیم ملی حاضر نشد و اعلام کرد به دلیل خستگی دیگر قصدی برای سرمربیگری تیم ملی ندارد.",ماموریت هیات‌رئیسه فدراسیون کشتی به دبیر: بنا را برگردان
88,https://www.tabnak.ir/fa/news/1124265/روایت-باورنکردنی-خفت‌گیری-در-وسط-پایتخت,"گزیده‌ خبرهای «تابناک جوان» را اینجا بخوانید.

ما برای شما، در تابناک جوان هر روز گزید‌ه‌ای از آخرین اخبار و مطالب جذاب پیرامون موضوعات کسب و کار، رسانه، فرهنگ و هنر، خانواده، نشاط و سرگرمی، جامعه و ... را تولید و/یا ارائه می‌کنیم. «تابناک جوان» برای انتشار مطالب ارسالی شما نیز آمادگی دارد! روی تیتر‌ها کلیک کنید تا گزارش کامل گزیده خبر‌های «تابناک جوان» را بخوانید.",روایت باورنکردنی خفت‌گیری در وسط پایتخت
89,https://www.tabnak.ir/fa/news/1124420/سلاطین-گنج-چرا-دستگیر-نمی‌شوند,"«نسخه گنج»، «طلسم»، «گنج‌یاب»، «فلزیاب»، «اکسیر»، «کشف گوردخمه و دفینه» و...، ‌ تعداد افرادی که روزانه با استفاده از این واژه‌های فریبنده در شبکه‌های اجتماعی آزادانه تبلیغ می‌کنند، قابل توجه است.





به گزارش تابناک به نقل از همشهری آنلاین، قاچاقچیان و جویندگان عتیقه که با آدرس‌های اشتباهی وعده گنج می‌دهند و با همراهی باستان‌شناسان و استادان قلابی اردوکشی می‌کنند و کاروان گنج‌یابی راه می‌اندازند و ویدئوهای اکتشافات طلایی‌شان را در فضای مجازی بارگذاری می‌کنند، ‌ اما دریغ از یک برخوردِ جدی و مستمر!

«سلاطین گنج‌یابی» بارها دستگیر و خیلی زود آزاد شده‌اند و با قدرت بیشتری به پیشه قبلی خود ادامه داده‌اند، دنبال‌کنندگان آن‌ها در شبکه‌های اجتماهی به چندصدهزار نفر می‌رسد و ویدئوهای دفینه‌یابی‌هایشان بارها و بارها دیده و دست به دست شده است.



سوال این است، چگونه این افراد در فضای مجازی آزادانه فعالیت می‌کنند، دستگیر نمی‌شوند و حتی زمانی هم که دستگیر می‌شوند پس از مدت کوتاهی آزاد می‌شوند؟ چگونه است که وب‌سایت‌ها و صفحه‌های متعدد آن در شبکه‌های اجتماعی مسدود نمی‌شود و با وجود آدرس‌های مشخص، از اردوکشی‌ها و دوره‌های آموزشی مجازی و حضوری‌شان جلوگیری نمی‌شود؟

فرمانده یگان حفاظت وزارت میراث‌فرهنگی، گردشگری و صنایع‌دستی که حالا مدتی است دستورالعمل حق‌الکشف را علاجی برای جلوگیری از فعالیت‌های گنج‌یابی می‌داند و پیگیر به نتیجه رسیدن آن است و امید دارد «با پرداخت مشوق و حق کشف به یابندگان آثار تاریخی علاوه‌بر جلوگیری از قاچاق آثار تاریخی و باستانی، حفاظت از آثار ملی افزایش ‌یابد» در پاسخ به پرسش‌هایی درباره چگونگی فعالیت آزادانه کاشفان غیرقانونی آثار تاریخی به ویژه در فضای مجازی، گفت:‌ ما با آن‌ها برخورد می‌کنیم، اتفاقا یکی از بخش‌هایی که روی آن رصد و کنترل انجام می‌دهیم فضای مجازی است.

سردار حسن مهری ادامه داد: اما مشکل در برخورد با مبلغان، ‌ جویندگان و حفاران غیرقانونی آثار تاریخی، آن‌طور که فرمانده یگان حفاظت میراث فرهنگی تشریح کرد بیشتر از ناحیه بخش‌های دیگر است که ظاهرا خلاء‌قانونی را بهانه کرده‌اند.

مهری افزود: به ما گفته شده است بخش‌هایی از فضای مجازی که این‌ها (جویندگان و مبلغان گنج) تبلیغ می‌کنند، آزاد است و مسدود نشده و سرورهای آن‌ها نیز خارجی است.

او در عین حال گفت که ما با سرورهای داخلی جلسه گذاشته‌ایم و کوچکترین بحث که درباره گنج‌یابی فلزیابی و یا آموزش‌هایی که از کانال آن‌ها انجام شود، بلافاصله برخورد می‌کنیم.

فرمانده یگان حفاظت میراث فرهنگی درباره این‌که چرا برخی از این مبلغان گنج‌یابی با وجود تبلیغ در سایت‌هایی که سرورهایشان در داخل است آزادانه فعالیت می‌کنند و سایت‌های فروش فلزیاب و گنج‌یابی‌هایشان هم بدون ممانعت درحال فروش محصول هستند، این پاسخ را داد که باید در حوزه فضای مجازی کار تبیین شود، بیشتر کار شود و قوانین بازدارنده تصویب شود که از همان مرحله اول و شروع فعالیت و تبلیغ این افراد در فضای مجازی با آن‌ها برخورد کنیم.",«سلاطین گنج» چرا دستگیر نمی‌شوند؟
90,https://www.tabnak.ir/fa/news/1124419/انتصاب-جدید-در-وزارت-خارجه,"

به گزارش تابناک به نقل از همشهری آنلاین، حسین امیرعبداللهیان وزیر امور خارجه در حکمی «مجتبی بنی‌ اسدزاده» را به عنوان دستیار وزیر امور خارجه در امور اجرایی منصوب کرد.

‌بنی‌اسدزاده پیش از این رئیس دفتر معاونت عربی و آفریقایی وزارت امور خارجه، سرپرست نمایندگی دائم جمهوری اسلامی ایران در سازمان همکاری‌های اسلامی (OIC)، رئیس اداره مجامع پارلمانی مجلس شورای اسلامی و رایزن سیاسی جمهوری اسلامی ایران در کشورهای قطر و عمان بوده است.",انتصاب جدید در وزارت خارجه
91,https://www.tabnak.ir/fa/news/1124417/اصلاحات-وزارتی-در-کابینه-بحرین-در-۱۷-پست,"

به گزارش تابناک به نقل از آناتولی، خبرگزاری بحرین گزارش داد که این اصلاحات وزارتی ۱۷ پست را شامل می شود.

دولت کنونی بحرین علاوه بر نخست وزیر، ۲۴ وزیر دارد و شاهد تغییر ۱۱ وزیر و معاون وزیر و انتصاب ۴ وزیر زن در پست وزارت است، در حالیکه در ترکیب پیشین کابینه تنها یک وزیر زن حضور داشت.

اصلاحات پادشاه بحرین تأسیس دو وزارتخانه جدید تحت عناوین« وزارت امور قانونی» و وزارت توسعه پایدار» را نیز شامل می شود؛ همچنین در این اصلاحات وزارتخانه های «امور شهرداری ها» با «کشاورزی»،«شهرسازی» با «مسکن» و وزارتخانه های «نفت» با «محیط زیست» ادغام شد.

در همین زمینه روزنامه بحرینی «الأیام» گزارش داد که احتمال دارد وزرای جدید، فردا در برابر پادشاه سوگند یاد کنند.

آخرین اصلاحات وزارتی در بحرین در سال ۲۰۱۹ رخ داد که تنها شامل وزارتخانه های برق و آب شد.",اصلاحات وزارتی در کابینه بحرین در ۱۷ پست
92,https://www.tabnak.ir/fa/news/1124416/واریزی-معترضان-یارانه-فعلاً-قابل-برداشت-نیست,"افرادی که نسبت به ثبت اعتراض برای عدم دریافت یارانه و یا دهک‌بندی اقدام و برایشان یک مرحله واریز شده است، باید توجه داشته باشند که امکان برداشت برای هیج یک از افراد معترض فعلا وجود ندارد و باید تا زمان انجام بررسی صبر کنند.

به گزارش تابناک از ایسنا، بعد از آنکه یارانه جدید در اردیبهشت ماه به حساب سرپرستان خانوار واریز شد، مشخص شد که حدود شش میلیون نفر از افرادی که تا فرودین‌ماه امسال یارانه دریافت می‌کردند، تحت عنوان دهک دهم حذف شده‌اند. این موضوع که با تشخیص وزارت رفاه انجام شده بود، اعتراض بسیاری را به دلیل عدم تشخیص صحیح در دهک‌بندی به همراه داشت و از این جهت رئیس جمهور دستور فوری بررسی وضعیت کسانی که اعتراض خود را ثبت کرده بودند صادر و تاکید کرد که به حسابشان واریز انجام شود.

افرادی که نسبت به عدم دریافت یارانه و دهک بندی اعتراض داشتند آن را در سامانه hemayat.mcls.gov.ir ثبت کردند و بعد از دو مرحله اعلام لیست از سوی وزارت رفاه، برای تمامی این افراد، یک مرحله یارانه، واریز شده است ولی مسدود بوده و قابل برداشت نیست.

این در حالی است که از دو مرحله یارانه ۳۰۰ تا ۴۰۰ هزار تومانی که در قالب مرحله ۱۳۵ و ۱۳۶، واریز شده بود، بخش اول در ۲۱ اردیبهشت و بخش دوم در ۲۱ خرداد قابل برداشت شد،‌ در این بین معترضانی که به حسابشان واریز صورت گرفته بود، این تصور را داشتند که می‌توانند در خردادماه برداشت انجام دهند و حتی پیگیر آن نیز شده‌اند، در حالی که باید توجه داشته باشند، مبلغ واریزی برای آنها در ازای یک مرحله بوده است و فعلا مسدود باقی خواهد ماند.

قرار است بعد از بررسی وضعیت افراد معترض در وزارت رفاه، در صورت تشخیص مشمولیت برای دریافت یارانه، مبلغ مسدود شده آزاد و قابل برداشت شود.

اینکه چه زمانی وزارت رفاه بررسی را شروع خواهد کرد، زمان مشخصی اعلام نشده ولی ظاهرا در هفته‌های آتی اقدام خواهد شد، هرچند که با تحولات اخیر این وزارتخانه و استعفای وزیر رفاه، باید منتظر تصمیم‌گیری در این رابطه بود ولی به طور حتم بررسی باید انجام شود.",واریزی معترضان یارانه، فعلاً قابل برداشت نیست
93,https://www.tabnak.ir/fa/news/1124415/پیامک‌هایی-که-حسابتان-را-خالی-می‌کند,"به گزارش تابناک از ایسنا، یکی از راه‌های کلاهبرداری که این روزها کسانی که با روش‌های فناوری اطلاعات آشنایی دارند، اقدام می‌کنند، فیشینگ است؛ بدین ترتیب که با راه‌اندازی سایت‌های جعلی مشابه سایت اصلی، اطلاعات افراد را عموما برای سوءاستفاده‌های مالی سرقت می‌کنند. این روش اگرچه با راه‌اندازی رمز دوم پویا تا حد زیادی کاهش یافته، اما همچنان قربانیانی دارد. ثبت‌نام سهام عدالت، ابلاغیه‌ قضایی،‌ ثبت‌نام دریافت رایانه، از روش‌های جدیدی است که توسط کلاهبرداران مورد استفاده قرار می‌گیرد.

هرچند بارها از سوی مسوولان هشدار داده شده که به آدرس‌ سایت‌هایی که برایشان ارسال می‌شود، توجه داشته باشند و همچنین پیامک‌های قضایی یا دیگر سازمان‌های دولتی و حاکمیتی، با شماره‌های شخصی ارسال نمی‌شود، با وجود این همچنان احتمال فریب خوردن کاربران وجود دارد و با پیام‌های فریبنده، کاربر را با هدف خالی کردن حساب بانکی و نصب بدافزار روی گوشی که می‌تواند منجر به ارسال ناخواسته همین پیامک‌های فریبنده شود، به سایت‌های جعلی می‌کشانند.

نمونه‌هایی از این پیامک‌ها در زیر آمده است:

صرف نظر از اینکه لینک‌های مخربی که در پیام‌های جعلی وجود دارد می‌تواند منجر به دانلود نرم‌افزارهای مخرب و بدافزار روی سیستم و گوشی شما شود، کلاهبرداران ممکن است اطلاعات شخصی شما از نام، کد ملی و دیگر اطلاعاتی که در مهندسی اجتماعی مورد استفاده قرار می‌گیرد را از شما دریافت کنند و در حالت خطرناک‌تری، از شما می‌خواهند مبلغی را به سایت دولتی که وارد شده‌اید (در حالی که سایت فیشینگ است) واریز کنید، این مبلغ ممکن است ناچیز باشد، اما با وارد کردن اطلاعات بانکی، تمام حساب شما در معرض خطر قرار می‌گیرد.

بنابراین همانطور که بارها هشدار داده شده، هنگام دریافت پیامک‌هایی که دارای لینک است، حتما دقت کنید و تا جایی که امکان دارد روی لینکی که در پیامک آمده کلیک نکنید و خودتان آدرس سایت مورد نظر را جست‌وجو کرده و وارد شوید، تا گرفتار کلاهبرداری‌های فیشینگ نشوید. همچنین باید توجه داشته باشید که پیامک‌های دولتی از شماره‌های شخصی ارسال نمی‌شوند، درصورت مواجهه با پیام‌هایی که شما را به باز کردن لینک دعوت می‌کنند، احتمال فیشینگ وجود دارد.",پیامک‌هایی که حسابتان را خالی می‌کند
94,https://www.tabnak.ir/fa/news/1124414/گوگل-از-ترس-جریمه-تبلیغات-رقبا-را-در-یوتیوب-آزاد-کرد,"به گزارش تابناک از مهر به نقل از رویترز، به گفته منابع آگاه این اقدام در راستای واکنش به بخشی از تحقیق آنتی تراست اتحادیه اروپا مربوط است که مسیر را برای تسویه یک پرونده بدون جریمه آلفابت هموار می کند.

کمیسیون اتحادیه اروپا سال گذشته تحقیقی را آغاز کرد تا مشخص شود آیا بزرگترین تهیه کنندگان سرویس های جستجو و ویدئو با محدود کردن رقبا و دسترسی آگهی دهندگان به داده های کاربران، مزیت رقابتی ناعادلانه برای خود فراهم می کنند یا خیر.

درهمین راستا ناظر رقابت اتحادیه اروپا به طور خاص اشاره کرده بود گوگل آگهی دهندگان را ملزم می کند از سرویس «مدیریت آگهی»(Ad Manager) آن برای نمایش تبلیغات در یوتیوب استفاده کنند و محدودیت هایی در خصوص آنکه کدام رقبا در یوتیوب تبلیغ منتشر کنند، وضع می کند.

اتحادیه اروپا همچنین عملکرد گوگل در اجبار آگهی دهندگان به استفاده از سرویس های Display & Video ۳۶۰ و Google Ads برای خرید تبلیغات یوتیوب را بررسی می کند. این درحالی است که آمار فروش یوتیوب در سه ماهه نخست سال جاری میلادی ۶.۹ میلیارد دلار بوده است.

کمیسیون اتحادیه اروپا و گوگل هنوز در این باره اظهار نظری نکرده اند. این شرکت آمریکایی از سال گذشته مشغول مذاکره با کمیسیون اتحادیه اروپا بود تا از جریمه ای که ممکن است به ۱۰ درصد درآمد جهانی آن برسد، جلوگیری کند.

البته آلفابت باید اقدامات بیشتری برای برطرف کردن نگرانی های کمیسیون اتحادیه اروپا انجام دهد تا بتواند از جریمه رها شود.",گوگل از ترس جریمه، تبلیغات رقبا را در یوتیوب آزاد کرد
95,https://www.tabnak.ir/fa/news/1124413/توضیح-معاون-بهزیستی-کشور-درباره-رهاکردن-نوزادان,"معاون فرهنگی و امور اجتماعی سازمان بهزیستی کشور گفت: تعداد کودکان رها شده نسبت به قبل افزایش نیافته است و آمار سال گذشته نسبت به سال قبل از خود، به تعداد سه یا چهار کودک کم شده اما رها شدن یک کودک هم برای ما زیاد است.

به گزارش تابناک به نقل از ایرنا، محمد نصیری افزود: سال گذشته در مجموع ۶۱ کودک و نوزاد کنار خیابان‌ها و شیرخوارگاه‌ها رها شدند.

وی درباره انتشار کلیپ‌های مربوط به رهاشدن نوزادان کنار خیابان، ادامه داد: این دست از وقایع همه جای دنیا مرسوم است اما رها شدن یک کودک هم برای ما زیاد است.

نصیری، توضیحی درباره علل رهاشدن نوزادان ارائه نداد و در پاسخ به اینکه آیا نوزادان از اتباع هستند، گفت: اینکه آیا نوزادان از اتباع هستند مشخص نیست و ما معمولا آزمایشاتی در این زمینه انجام نمی‌دهیم.

وی یادآور شد: اکنون بیش از ۳۰ هزار خانوار متقاضی فرزند در سامانه ملی فرزندخواندگی ثبت‌نام کردند و پرونده ۱۷ هزار خانواده تکمیل شده و آنها منتظر پذیرش کودک هستند.

طی هفته های اخیر پیدا شدن چند نوزاد در سطح شهر بازتاب زیادی در شبکه‌های اجتماعی داشت. روز شنبه ۲۱ خردادماه رئیس اداره بهزیستی گراش از پیدا شدن یک نوزاد پسر رهاشده در یکی از باغ‌های اطراف این شهر خبر داد. این نوزاد نزدیک‌ به دو هفته سن دارد و جهت بررسی‌های سلامت جسمی تحت نظر پزشکان است. پس از تأیید سلامت، نوزاد برای نگهداری و سیر مراحل قانونی در اختیار بهزیستی قرار خواهد گرفت.

چند هفته قبل نیز از طریق گریه‌های نوزادی در مقابل شیرخوارگاه آمنه، یکی از شهروندان از وجود او مطلع می‌شود که پس از آن و از طریق اورژانس این موضوع پیگیری می‌شود؛ این نوزاد دختر بود.

قبل از آن نیز نوزادی ۲ روزه در نازی‌آباد در کیسه پلاستیکی در سطل زباله زنده پیدا شد که در پی انتشار آن در شبکه های مجازی، متقاضیان بسیاری برای تحویل این کودک به عنوان فرزندخوانده اعلام آمادگی کردند.",توضیح معاون بهزیستی کشور درباره رهاکردن نوزادان
96,https://www.tabnak.ir/fa/news/1124412/موذی‌گری-تازه-ویروس-آبله-میمونی,"به گزارش تابناک، قبل از شیوع اخیر ابتلا به آبله میمون معمولا فقط در مناطقی از غرب و مرکز آفریقا ثبت شده بود؛ با این حال در هفته‌های اخیر بیش از ۱۰۰۰ مورد از این بیماری در ۲۹ کشور ثبت شده است.

پیش از این اعتقاد بر این بود که تماس مستقیم و فیزیکی منبع اصلی انتقال است؛ به استثنای چند نمونه‌ که ویروس احتمالا از طریق ذرات معلق در هوا پخش شده بود.

بریتنی ال. کیموش، دانشیار دپارتمان بهداشت عمومی در دانشگاه سیراکیوز ایالات‌ متحده، گفت: اگرچه به‌ طور معمول آبله میمون به‌ عنوان یک ویروس معلق در هوا تصور نمی‌شود اما نحوه انتقال آن ممکن است تغییر کرده و متعاقبا باعث شیوع این بیماری شده باشد.

وی می‌گوید: انتقال آبله میمون از تماس مستقیم با بثورات پوستی بسیار ساده‌تر از تماس در معرض هواست. با این حال به نظر می‌رسد شیوع فعلی آبله میمون تا حدودی با شیوع‌های گذشته متفاوت است.

احتمال اینکه بیماران قبل از ظاهر شدن بثورات علائم بیماری عمومی داشته باشند، کمتر است و بثورات عموما شدت کمتری دارد. همچنین انتقال آن در جامعه نسبت به گذشته بیشتر است؛ یعنی مواردی که منبع عفونت در آن مشخص نیست. بنابراین ممکن است که نحوه انتقال در این مورد نیز تا حدودی متفاوت باشد. مهم است که به روز بمانید و از دستورالعمل‌های ارائه شده توسط مقامات بهداشت عمومی پیروی کنید زیرا این شیوع همچنان در حال گسترش است.

با توجه به ماهیت غیرمعمول شیوع دانشمندان در ابتدا مشکوک بودند که ویروس ممکن است به شکل قابل انتقال‌تری جهش یافته باشد؛ با این حال توالی‌های ژنومی مورد مطالعه از شیوع این بیماری این نظر را تایید نمی‌کند.

همچنین این سوال وجود دارد که آیا این ویروس می‌تواند از طریق جنسی منتقل شود یا خیر. برخی اما نه همه نیز به رابطه جنسی مرتبط است. دانشمندان هنوز در حال تحقیق در این مورد هستند.

آیا ماسک‌ها می‌تواند جلوی انتشار را بگیرد؟

در روزهای اخیر بحث‌هایی در مورد چگونگی انتقال ویروس در هوا وجود داشته است و متعاقبا اینکه آیا پوشیدن ماسک می‌تواند به مهار شیوع کمک کند یا خیر. هیچ نمونه‌ای از انتقال هوابرد در شیوع فعلی وجود نداشته که کارشناسان از آن اطلاع داشته باشند؛ با این حال در گذشته رخ داده است.

کارشناسان قبلا گفته بودند مواردی که به نظر می‌رسد آبله میمون از طریق ذرات معلق در هوا پخش شده، ممکن است ناشی از انتقال مایعات تاول معلق در هوا باشد.

مراکز کنترل و پیشگیری از بیماری‌ها قبلا راهنمایی‌هایی را منتشر کرده بود که به مسافران توصیه می‌کرد برای کمک به مهار شیوع این بیماری از ماسک استفاده کنند اما پس از مدتی این موضوع حذف شد و در بیانیه‌ای اعلام شد این توصیه را حذف شده زیرا باعث سردرگمی شده است.

با این حال این موضوع با واکنش‌هایی در شبکه‌های اجتماعی مواجه شد. دانشمندان این مراکز را متهم کرده‌اند که همه چیز را گیج‌کننده‌تر می‌کنند.

به عنوان نمونه اپیدمیولوژیست و اقتصاددان سلامت، اریک فیگل دینگ، در این مورد توییتی نوشت و به دولت بریتانیا اشاره کرد که آبله میمون را به‌ عنوان یک ویروس معلق در هوا با پیامدهای بالا فهرست کرده است.

حتی اگر آبله میمون بتواند در هوا منتقل شود، کارشناسان می‌گویند که با کووید بسیار متفاوت است.

کیموش در توییت خود نوشت: ماسک‌ها می‌توانند از انتشار آبله میمون جلوگیری کنند. آبله میمون می‌تواند از طریق قطرات تنفسی پخش شود اما معمولا فقط در موارد مواجهه طولانی‌مدت چهره به چهره. این ممکن است در میان کارکنان مراقبت‌های بهداشتی که از بیماران آلوده مراقبت می‌کنند یا در بین اعضای خانواده رخ دهد.

اگر شما کارمند مراقبت‌های بهداشتی هستید که موارد آبله میمون را درمان می‌کنید یا کسی در خانواده شما مبتلا به آبله میمون است، پوشیدن ماسک علاوه بر سایر اقدامات پیشگیری از عفونت به جلوگیری از شیوع آبله میمون کمک می‌کند. با این حال برای عموم مردم استفاده از ماسک در برابر ویروس‌های رایج‌تری مانند کووید یا آنفلوانزا بسیار موثرتر و ضروری است.",موذی‌گری تازه ویروس آبله میمونی
97,https://www.tabnak.ir/fa/news/1124411/بی‌سوادی-در-کشور-ریشه‌کن-شد,"سرپرست سازمان نهضت سوادآموزی آخرین آمار بیسوادی در کشور را اعلام کرد و گفت: آمار بیسوادان در کشور یک میلیون و ۵۰۰ هزار نفر هستند.

به گزارش تابناک به نقل از ایسنا، علیرضا عبدی در این باره اظهار کرد: براساس تکلیف برنامه ششم توسعه مسئولیت پوشش گروه سنی ۱۰ تا ۴۹ سال را برعهده داریم؛ سامانه‌ای به منظور پایش وضعیت سواد در سازمان نهضت سوادآموزی داریم که نشان می‌دهد میانگین باسوادی در کشور ۹۷.۱ درصد است.

وی افزود: آمار بیسوادان در کشور یک میلیون و ۵۰۰ هزار نفر است. البته یک اختلاف آماری داریم. اطلاعات مرکز آمار بر مبنای خوداظهاری در سرشماری‌ها ثبت شده و اختلافاتی با آمارهای ما دارد. در شرف تکوین جریان آمار هستیم.

سرپرست سازمان نهضت سوادآموزی درباره وضعیت جذب و تامین نیروی انسانی نیز گفت: ما به لحاظ نیرو دچار کمبود نیستیم. آموزشیارانی که بر حسب تکلیف قانونی، جذب وزارت آموزش‌وپرورش شدند، همکاری شان به قبل از سال ۹۲ برمی‌گشت. پس از آن با ادبیات جدید «آموزش‌دهنده» روبه‌رو هستیم که نیروی ما نیستند و طبق قانون از طریق برونسپاری کار نهضت را پیش می‌برند.

عبدی افزود: موسساتی داریم که با توجه به حجم کار مورد نیاز در هر استان، اقدام به استفاده از آموزش‌دهندگان کرده و دوره‌ها را برگزار می‌کنند.

وی با بیان اینکه ما به صورت مستقیم با هیچ آموزش‌دهنده‌ای ارتباط کاری و استخدامی نداریم و آنها نیروهای موسسات هستند گفت: به لحاظ تعداد نیز با کمبود روبه‌رو نیستیم و اگر استانی کمبود نیرو داشته باشد از ظرفیت آموزش‌دهنده‌هایی که فعال نیستند استفاده کرده و با اولویت رشته و مدرک تحصیلی آنها را جذب می‌کند.",بی‌سوادی در کشور ریشه‌کن شد؟
98,https://www.tabnak.ir/fa/news/1124410/چرا-آتش‌نشانی-لیست-ساختمان‌های-ناایمن-منتشر-نکرد,"رئیس کمیسیون معماری و شهرسازی شورای اسلامی شهر تهران بر ضرورت ساماندهی تردد موتورسیکلت‌ها در شهر تهران و ارتقای ایمنی آنان تاکید کرد و در رابطه با لیست ساختمان‌های ناایمن گفت: قرار بود لیست ۱۲۹ ساختمان ناایمن از سوی سازمان آتش‌نشانی تهران منتشر شود که هنوز این کار انجام نشده است.

به گزارش تابناک به نقل از همشهری آنلاین، مهدی عباسی عضو شورای شهر در جریان هفتادمین جلسه شورای اسلامی شهر تهران گفت: تولید بی‌شمار موتورسیکلت‌ها در دهه‌های گذشته و از رده خارج نشدن موتورسیکلت‌های فرسوده بر مشکلات شهری افزوده و این روند ادامه خواهد داشت.

او گفت: بسیاری از موتورسیکلت‌هایی که در سطح شهر تردد دارند، فاقد استانداردهای لازم هستند. همچنین برخی موتورسواران اقدام به مخدوش کردن پلاک با ماسک می‌کنند که به نظر می‌رسد کارکرد ماسک به پوشاندن پلاک موتور تغییر کرده است.

این عضو شورای شهر با بیان اینکه بحث معاینه فنی موتورسیکلت‌های در حال تردد موضوعی است که تاکنون به اجرا در نیامده، اظهار کرد: با توجه به تردد بیش از ۴ میلیون موتور شماره‌گذاری‌شده در تهران، سهم قابل توجهی از تصادفات فوتی به راکبین این وسیله اختصاص دارد.

عباسی تأکید کرد: آلودگی هوا و صدا، کیفیت پایین تولید، رعایت نکردن استانداردها، مخدوش کردن پلاک با استفاده از کاغذ، ماسک و غیره، رانندگی بدون کلاه ایمنی، عبور و توقف در پیاده‌روها، حمل بار غیر متعارف، کم‌توجهی به بیمه شخص ثالث، تردد بدون معاینه فنی، از موضوعاتی است که موجب افزایش توجه به ضرورت ساماندهی موتورسیکلت‌ها می‌شود.

او با اشاره به اینکه سازمان آتش‌نشانی مکلف است بر اساس قوانین و مقررات لیست ساختمان‌های ناایمن را منتشر کند، گفت: قرار بود لیست ۱۲۹ ساختمان ناایمن از سوی سازمان آتش‌نشانی تهران منتشر شود که هنوز این کار انجام نشده است. براساس استعلامی که از مراجع و مسئولان گرفته شده محدودیتی در این بخش وجود ندارد.",چرا آتش‌نشانی لیست ساختمان‌های ناایمن منتشر نکرد؟
99,https://www.tabnak.ir/fa/news/1124408/ژاوی-خواهان-خداحافظی-پیکه-از-بارسلونا-شد,"سرمربی آبی اناری ها به مدافع باتجربه تیم اعلام کرده است که نیازی به او ندارد و بهتر است که خداحافظی کند اما این درخواست توسط پیکه رد شده است.

به گزارش تابناک ورزشی و به نقل از اسپورت، به نظر می رسد که ژاوی برای جایگزینی پیکه در آبی اناری ها برنامه‌های جدی دارد. این تفکر بعداز افتضاحات اخیر خانوادگی بین پیکه و مادر گابی ستاره جوان تیم، تقویت شده است و احتمالا پیکه دیگر قدرت تمرکز کافی و لازم را ندارد.

سرمربی آبی اناری ها در جلسه‌ای که اخیرا با پیکه داشته است به او اعلام کرد که جایی در برنامه‌های او برای فصل بعد ندارد و بهتر است که با بخشیدن بخشی از طلب خود از آبی اناری ها مانند پویول از تیم خداحافظی کند.

آماده نبودن پیکه از نظر بدنی و افت محسوس او باعث شده است تا ژاوی از این مدافع باتجربه درخواست کند تا خودش تصمیم به خداحافظی از فوتبال گیرد تا اینگونه جایگاه و ارزش او در تیم حفظ شود.

اما طبق اعلام روزنامه اسپورت، پیکه این درخواست ژاوی را رد کرده است و اعلام کرده که سخت تمرین می کند تا خود را به شرایط خوب بدنی برساند.

پیکه تا سال ۲۰۲۴ با بارسلونا قرارداد دارد و ۴۰ میلیون یورو از این باشگاه هم طلب دارد. روزنامه اسپورت نوشت که ژاوی از ماتئو آلمانی مدیر ورزشی باشگاه خواسته است تا با پیکه برای جدایی به توافق برسد.",ژاوی خواهان خداحافظی پیکه از بارسلونا شد
100,https://www.tabnak.ir/fa/news/1124406/تراکتور-در-آستانه-استخدام-سرمربی-سرشناس-آزمون,"سرمربی صاحب نام روس جهت مذاکره با باشگاه تراکتور امروز وارد ایران می‌شود.

به گزارش تابناک ورزشی و به نقل از باشگاه تراکتور، قربان بردیف، مربی صاحب نام روس بعد از ظهر امروز (سه‌شنبه ۲۴ خرداد) جهت مذاکره و عقد قرارداد با باشگاه تراکتور وارد ایران می‌شود.

سرمربی سابق سردار آزمون، سابقه مربیگری در تیم‌های روبین کازران و روستوف روسیه را در کارنامه دارد.",تراکتور در آستانه استخدام سرمربی سرشناس آزمون
101,https://www.tabnak.ir/fa/news/1124405/کابینه-سید-ابراهیم-رئیسی-به-چه-تغییرات-دیگری-نیاز-دارد,"هنوز یک سالگی دولت سید ابراهیم رئیسی فرا نرسیده که حجت‌الله عبدالملکی، وزیر تعاون، کار و رفاه اجتماعی از کارش کناره‌گیری کرد؛ این نخستین تغییر در ترکیب کابینه سید ابراهیم رئیسی است. یکی از مهم‌ترین وزرای دولت رئیسی که حوزه فعالیتش با معیشت و اقتصاد بخش زیادی از مردم در ارتباط بود، به دلیل «افزایش هماهنگی در دولت» از کار خود کناره‌گیری کرد.

هنوز یک سالگی دولت سید ابراهیم رئیسی فرا نرسیده که حجت‌الله عبدالملکی، وزیر تعاون، کار و رفاه اجتماعی از کارش کناره‌گیری کرد؛ این نخستین تغییر در ترکیب کابینه سید ابراهیم رئیسی است.

یکی از مهم‌ترین وزرای دولت رئیسی که حوزه فعالیتش با معیشت و اقتصاد بخش زیادی از مردم در ارتباط بود، به دلیل «افزایش هماهنگی در دولت» از کار خود کناره‌گیری کرد.

پیش از این اما نمایندگان مجلس بارها از لزوم تغییر در کابینه سیدابراهیم رئیسی سخن گفته بودند، به گونه ای که چند اسم مشترک در میان اعتراض نمایندگان مجلس هم دیده می‌شد که حجت‌الله عبدالملکی هم یکی از آنها بود.

حالا وزیر کار پیش‌دستی کرده و پیش از آنکه کار به مجلس بکشد، خودش کناره‌گیری کرد؛ اما آیا تغییرات در دولت سید ابراهیم رئیسی تنها به اینجا ختم می‌شود؟

موضوع خوانده می‌شوید امروز این است که می‌خواهیم به کمک شما درباره آن کمی حرف بزنیم؛

* به نظر شما کابینه سید ابراهیم رئیسی باز هم به تغییر نیاز دارد؟

* گزینه‌های شما برای ایجاد تغییرات در برنه دولت چیست؟

* تغییر کدام گزینه‌ها دولت را در رسیدن به اهدافش موفق‌تر خواهد کرد؟",کابینه سید ابراهیم رئیسی به چه تغییرات دیگری نیاز دارد؟
102,https://www.tabnak.ir/fa/news/1124404/پرسپولیس-باتمام-قوا-دنبال-درآوردن-صادقی-ازچنگ-استقلال,"سعید صادقی وینگر فصل گذشته تیم فوتبال گل‌گهر سیرجان که از تأثیرگذارترین بازیکنان لیگ بیست‌ویکم بود، از چند هفته قبل با پیشنهاد جدی استقلال مواجه شد و حتی برخی حضور این بازیکن در جمع آبی‌های پایتخت را قطعی دانستند.

به گزارش تابناک ورزشی؛ با این حال آخرین اخبار حاکی از آن است که پرسپولیس به شکل جدی دست روی مهره موردنظر استقلال گذاشته است تا تحت هر شرایطی این بازیکن را جذب کند.

گفته می‌شود برخی دوستان و هم‌بازی‌های صادقی هم حضور در پرسپولیس را به او پیشنهاد داده‌اند و باید دید در نهایت این بازیکن ملی‌پوش چه تصمیمی خواهد گرفت.

شب گذشته هم شایعه حضور صادقی در تیم اتحاد کلباء مطرح شد که این خبر توسط نزدیکان فرهاد مجیدی تکذیب شد اما خود بازیکن در فرودگاه تماس مجیدی با مدیربرنامه‌اش را تایید کرده است.

از سوی دیگر باشگاه فولاد خوزستان به عنوان نماینده آسیایی فوتبال ایران و با بودجه خوب نکونام برای خریدهای تابستانی به شکل جدی دنبال جذب این بازیکن است. قرار است تکلیف نهایی صادقی تا چند روز دیگر مشخص شود.",پرسپولیس باتمام قوا دنبال درآوردن صادقی ازچنگ استقلال
103,https://www.tabnak.ir/fa/news/1124403/قیمت-سکه-طرح-جدید-امروز-سه-شنبه-۲۴-خرداد-۱۴۰۱-قیمت-سکه-کاهش-یافت,"وی ادامه داد: سکه یک گرمی بانک مرکزی هم امروز با قیمت ۳ میلیون و ۲۵۰ هزار تومان داد و ستد شد که به نسبت دیروز با کاهش زیادی همراه بوده علاوه بر این، قیمت هر مثقال طلای آب شده هم به ۶ میلیون و ۳۴۵ هزار تومان رسید.

کشتی آرای تصریح کرد: هر گرم طلای ۱۸ عیار با قیمت یک میلیون و ۴۶۵ هزار تومان داد و ستد شد و هر گرم طلای ۲۴ عیار هم با قیمت یک میلیون و ۹۵۱ هزار تومان به فروش رسید.",قیمت سکه طرح جدید امروز سه شنبه ۲۴ خرداد ۱۴۰۱/ قیمت سکه کاهش یافت
104,https://www.tabnak.ir/fa/news/1124402/حضور-ایلان-ماسک-در-جلسه-سراسری-توییتر,"یک منبع آگاه با استناد به ایمیلی از پاراگ آگراوال، مدیرعامل توییتر، گفت که ایلان ماسک این هفته برای اولین بار در یک جلسه سراسری از زمان ارائه پیشنهاد 44 میلیارد دلاری در آوریل با کارمندان شرکت توییتر صحبت خواهد کرد.



به گزارش تابناک و به نقل از خبرگزاری رویترز، این منبع افزود: «این جلسه برای روز پنجشنبه برنامه‌ریزی شده است و ماسک مستقیما به پرسش‌ها و درخواست‌های کارکنان توییتر پاسخ خواهد گفت.

این خبر که اولین بار توسط بیزنس اینسایدر گزارش شد، پس از آن منتشر شد که توییتر هفته گذشته اعلام کرد که پیش‌بینی می‌کند تا اوایل آگوست، سهامداران در مورد فروش رای بدهند.

از زمان پیشنهاد خرید ماسک، بسیاری از کارمندان توییتر ابراز نگرانی کرده‌اند که رفتار نامنظم میلیاردر می‌تواند کسب‌وکار این شرکت رسانه‌های اجتماعی را بی‌ثبات کند و از نظر مالی به آن آسیب برساند.

در ماه آوریل، آگراوال در حال فرونشاندن خشم کارکنان در یک جلسه سراسری شرکت بود که آنها خواستار پاسخ‌هایی به نحوه برنامه‌ریزی مدیران برای رسیدگی به مهاجرت جمعی پیش‌بینی‌شده توسط ماسک بودند.

هفته گذشته، ماسک به توییتر هشدار داد که در صورت عدم ارائه اطلاعات مربوط به هرزنامه‌ها و اکانت‌های جعلی که به دنبال آن است، امکان دارد از قرارداد خود برای خرید این شرکت خارج شود.",حضور  ایلان ماسک در جلسه سراسری توییتر
105,https://www.tabnak.ir/fa/news/1124400/زاهدی-وفا-کیست,"به گزارش ایرنا، زاهدی‌وفا متصدی جدید وزارت تعاون، کار و رفاه اجتماعی، دانشیار دانشگاه و از اساتید اقتصادی باسابقه محسوب می‌شود که سوابق علمی و کاری طولانی در دو دهه اخیر داشته است.

این اقتصاددان ۵۹ ساله، دارای دکترای اقتصاد از دانشگاه اتاوا در کانادا است.

زاهدی‌وفا در سال‌های گذشته عضو هیات مدیره شرکت سرمایه گذاری تامین اجتماعی (شستا)، رئیس هیات مدیره هلدینگ صنایع نوین، رییس هیات مدیره رایتل و عضو شورایعالی الگوی اسلامی – ایرانی پیشرفت نیز بوده است.

در سوابق مدیریتی زاهدی‌وفا، معاون امور اقتصادی وزارت امور اقتصادی و دارایی در دولت نهم، نماینده وزارت اقتصاد در شوراها و کمیسیونهای تخصصی شورای عالی تحقیقات و فن آوری (عتف)، شورای اقتصاد، کمیسیون اقتصادی دولت، شورای پول و اعتبار و شورای عالی انرژی دیده می‌شود.

زاهدی‌وفا همچنین سابقه عضویت در کارگروه ویژه نفت، شورای عالی توسعه صادرات غیر نفتی، ستاد تنظیم بازار، ستاد تدابیر ویژه اقتصادی شورای عالی امنیت ملی، کارگروه طرح تحول اقتصادی، شورای عالی تدوین برنامه پنجم، شورایعالی رفاه و تامین اجتماعی، شورای آمایش سرزمین، شورای عالی آمار، کمیته ملی اهداف توسعه هزاره و کارگروه تدوین ضوابط حمایت از صادرات غیر نفتی را در کارنامه خود دارد.

زاهدی‌وفا در دولت سیزدهم معاون اقتصادی معاونت اول ریاست جمهوری را بر عهده داشت و اینک با حکم رئیس‌جمهور به سرپرستی وزارت کار منصوب شده است.",زاهدی وفا کیست؟
106,https://www.tabnak.ir/fa/news/1124398/مشاوران-یا-سوداگران-املاک,"جهش چندبرابری قیمت مسکن در کشور، خرید مسکن را برای اکثریت متقاضیان مسکن عملا غیرممکن کرده است. بررسی آمار رشد قیمت در بازارهای مختلف کشور نشان می‌دهد رشد قیمت‌ها در بازار مسکن حتی از بازار طلا نیز بیشتر بوده و حتی چند برابر رشد قیمت ارز طی دهه‌های اخیر بوده است.

دلایل متعدد و متنوعی برای رشد پرشتاب قیمت زمین و مسکن در ایران ذکر شده؛ از عوامل زمینه‌ای تورم یعنی رشد مولفه‌های پولی گرفته تا پیشی گرفتن تقاضا از عرضه به ویژه طی سال‌های اخیر. با این حال عموما نقش تقاضای غیرمصرفی و سرمایه‌گذاری در بررسی دلایل رشد قیمت مسکن نادیده گرفته می‌شود.

مورد عجیب بازار مسکن؛ رشد املاکی‌ها با وجود رکود بازار

بازار مسکن اتفاقات شگفت انگیز زیادی به ویژه طی سال‌های اخیر به همراه داشته است. رکوردشکنی‌های پیاپی قیمت به ویژه در ۵ سال اخیر، رواج معاملات واحدهای کهنه ساز و نقلی به سبب کاهش شدید قدرت خرید متقاضیان، اجاره پشت بام و ... تنها چند نمونه از شگفتی‌های بازار مسکن کشور در این چند سال بوده است. با این حال یک موضوع چند سالی است که به شکل پررنگی خودنمایی می‌کند و آن رشد تصاعدی تعداد بنگاه‌های معاملات ملکی در کشور و به ویژه کلانشهرهاست. این رشد تصاعدی حتی در اوج رکود بازار که ناشی از رشد قیمت‌ها و افت قدرت خرید مردم بوده ادامه داشته است. نگاهی به آمار مرکز آمار از تعداد بنگاه‌های املاکی دارای مجوز در کشور، رشد جهشی و غیرطبیعی این بنگاه‌ها را طی سی سال گذشته نشان می‌دهد.

نمودار فوق به وضوح از رشد نمایی تعداد بنگاه‌های املاک در کشور طی سی سال گذشته حکایت دارد. رشد ۴۰ برابری بنگاه‌های معاملات ملکی طی سی سال گذشته در شرایطی که در بسیاری از این سال‌ها بازار مسکن به دلیل قیمت‌های سرسام آور دچار رکود سنگین بوده، تناقض آشکاری دارد. بر همین اساس «رونق معاملات زمین و مسکن» نمی تواند توجیه گر رشد قارچ گونه این بنگاه‌ها باشد.

مقایسه آمار تعداد معاملات ملک در کشور با تعداد املاکی ها، سرانه پایین معاملات به ازای هر بنگاه را نشان می‌دهد به طوری که این سرانه در سال ۹۹ به حدود ۵ معامله برای هر بنگاه رسیده است. بدیهی است با وجود رشد تصاعدی بنگاه‌ها و در مقابل کاهش تعداد ساخت و ساز و معاملات، کسب و کار بنگاه‌ها نمی تواند صرفا با تکیه بر حق الزحمه ناشی از تنظیم سند باشد. در نتیجه این سرانه ناچیز به وضوح، غیراقتصادی بودن کسب و کار بنگاه‌های مشاور املاکی با تکیه صرف بر کسب درآمد از معاملات را نشان می‌دهد.

در نتیجه تصور کسب درآمد بنگاه‌ها از حق الزحمه تنظیم سند از اساس باطل است چرا که با توجه به سرانه پایین تعداد معاملات برای هر بنگاه، بسیاری از این بنگاه‌ها باید ورشکسته شوند اما اینگونه نیست! در نتیجه تنها یک عامل می‌تواند رشد برق آسای تعداد بنگاه‌های املاکی را توضیح دهد و آن چیزی نیست جز سود کلان این بنگاه‌ها از دلالی ملک.

مشاوران املاک یا سوداگران املاک؟

نقش مخرب بسیاری از بنگاه‌های معاملات ملکی در بازار مسکن و دامن زدن به رشد بیشتر قیمت‌ها را می‌توان از آمارهای رسمی گرفته تا مشاهدات میدانی به وضوح مشاهده کرد. آگهی‌های مسکن متعدد این بنگاه در سایت‌های آگهی اینترنتی با عنوان «مناسب سرمایه گذاری»، مصداق معروفی است که اکثر مردم با آن آشنا هستند.

در یک نگاه کلی، بنگاه‌های معاملات ملکی در رشد تقاضای سرمایه‌گذاری مسکن دو نقش عمده ایفا می‌کنند. اولین مورد، ورود این بنگاه‌ها به بازار معاملات به عنوان خریدار با هدف سرمایه‌گذاری و کسب سودهای کلان است. در واقع این بنگاه‌ها به جای آنکه صرفا حلقه وصل خریدار و فروشنده ملک باشند، به سرمایه‌گذاری سوداگرانه در این بازار پرداخته و ذی نفع مستقیم افزایش قیمت هستند.

نقش دوم آنها، ترویج تقاضاهای سرمایه‌گذاری در جامعه است. این بنگاه‌ها با دامن زدن به تقاضای سرمایه‌گذاری در بازار مسکن، سود حاصل از سرمایه‌گذاری خود در املاک را افزایش می‌دهند. این وضعیت باعث شده حتی پس از جهش قیمت مسکن، امکان افزایش مجدد قیمت‌ها همچنان باقی بماند و متقاضیان حقیقی مسکن هیچ اطمینان خاطری از آرامش بازار در آینده نداشته و افق روشنی برای خرید مسکن نداشته باشند.

آثار این وضعیت را می توان در رشد تقاضای سرمایه ای مسکن از ۲۵ درصد در دهه ۶۰ به ۷۵ درصد در دهه ۹۰ مشاهده کرد. این یعنی از هر ۴ معامله مسکن در دهه ۹۰ تنها یک مورد برای مصرف بوده و سه مورد دیگر برای سرمایه‌گذاری بوده است. بدیهی است این حجم از تقاضای سرمایه‌گذاری در بازار مسکن، نقش عمده ای در رشد قیمت مسکن و ناممکن شدن تامین سرپناه مردم دارد.",مشاوران یا سوداگران املاک؟
107,https://www.tabnak.ir/fa/news/1124399/چرا-خیار-در-گروه-ابرمغذی‌ها-قرار-می‌گیرد,"به گزارش تابناک، بعضی افراد تصور می‌کنند که خیار فاقد مواد مغذی است زیرا بی‌رنگ به نظر می‌رسد و بخش زیادی از آن هم براساس آب شکل می‌گیرد. اما واقعیت این است که بالا بودن میزان آب موجود در خیار دقیقا یکی از مزیت‌های مهم آن است.

علاوه بر این، شاید از شنیدن این نکته تعجب کنید اما خیار در گروه خوراکی‌های اَبَرمغذی قرار می‌گیرد. اما چه مزیت‌هایی دقیقا باعث می‌شوند که خیار یکی از ابرمغذی‌ها باشد؟

1.خیار به تقویت سلامت استخوان‌ها کمک می‌کند

مهم‌ترین ماده مغذی موجود در خیار، ویتامین K است که از اهمیتی کلیدی برای سلامت استخوان‌ها برخوردار است. یک لیوان خیار دارای پوست بیش از 20 درصد از نیاز روزانه بدن به این ویتامین را تامین می‌کند. دریافت ویتامین K برای شکل‌گیری استخوان‌ها ضروری است و مطالعات متعددی نشان داده‌اند که پایین بودن سطح ویتامین K در بدن با ابتلا به پوکی استخوان و افزایش خطر شکستگی استخوان‌ها مرتبط است.

2. خیار به تقویت سلامت قلبی‌ و عروقی هم کمک می‌کند

خیار حاوی ده‌ها آنتی‌اکسیدان مهم است، ازجمله فلاونوئیدهایی که از قلب در برابر بیماری‌های قلبی محافظت می‌کنند. دانه‌های ریز خیار هم از این نظر مهم هستند. مطالعات علمی نشان داده‌اند که مصرف منظم عصاره‌های گرفته‌ شده از دانه‌های خیار با این مزیت‌های مهم همراه می‌شود؛ کاهش کلسترول تام خون، کاهش کلسترول بد خون یا LDL، افزایش کلسترول خوب خون یا HDL و کاهش تری‌گلیسرید خون.

3. خیار تعادل آب را در بدن حفظ می‌کند

یک عدد خیار متوسط حدودا 194 گرم مایعات دارد. بنابراین، مصرف یک لیوان خیار تقریبا برابر است با نوشیدن یک لیوان آب! افزودن تکه‌های برش‌خورده خیار به آب ساده نیز می‌تواند طعم بهتری به آب بدهد و میزان مایعات دریافتی را هم بیشتر کند. این ترفند به تامین آب مورد نیاز بدن در فصل‌های گرم سال کمک می‌کند.

4. خیار برای کنترل وزن عالی است

خیار دارای سه ویژگی مهم است که همگی به کاهش وزن کمک می‌کنند. درواقع، خیار در گروه خوراکی‌های کم‌کالری قرار می‌گیرد، درحالی که میزان مایعات و فیبرهای غذایی در آن زیاد است. کل کالری موجود در یک خیار متوسط حدودا با یک‌چهارم کالری موجود در یک سیب متوسط برابر است. کل کربوهیدرات موجود در یک خیار متوسط نیز به 4 گرم می‌رسد که 1.5 گرم آن هم از فیبرها تشکیل می‌شود. بنابراین، افزودن خیار به سالادها و وعده‌های غذایی می‌تواند کالری دریافتی روزانه را کاهش دهد.

5. خیار می‌تواند به کاهش خطر ابتلا به سرطان کمک کند

خیار مانند بسیاری دیگر از صیفی‌ها و سبزیجات حاوی ترکیبات طبیعی مهمی به‌نام لیگنان است. باکتری‌های موجود در دستگاه گوارش می‌توانند لیگنان را به ترکیباتی تبدیل کنند که به گیرنده‌های استروژن متصل می‌شوند. بعضی از مطالعات اولیه در این زمینه نشان داده‌اند که این ترکیبات تبدیل ‌شده می‌توانند از بدن در برابر سرطان‌های مرتبط با استروژن جلوگیری کنند ازجمله سرطان‌های پستان، تخمدان، رحم و پروستات.

6. خیار می‌تواند برای تسکین التهابات پوستی مفید باشد

قرار دادن چند تکه خیار سرد روی چشم‌های پف‌کرده همیشه یکی از ترفندهای ساده خانگی برای مقابله با مشکل پف‌کردگی چشم‌ها بوده است. پالپ‌های خیار عمدتا از آب، ویتامین C و اسید کافئیک شکل گرفته‌اند، درحالی که همه این ترکیبات در کنار یکدیگر به تسکین التهابات پوستی کمک می‌کنند و همچنین تحریکات پوستی و تورم پوست را کاهش می‌دهند.

منبع: سلامت",چرا خیار در گروه ابرمغذی‌ها قرار می‌گیرد؟
108,https://www.tabnak.ir/fa/news/1124397/آغاز-روند-کاهشی-نرخ-ارز,"احمد لواسانی در گفت‌وگو با فارس،‌ در مورد روند قیمت دلار در بازار گفت: از دو روز گذشته که اصلاح مقررات خرید و فروش ارز صادرکننده توسط بانک مرکزی انجام شد، بازار ارز ثبات پیدا کرده و روند عرضه ارز بهتر شده است، به گونه‌ای که عرضه بر تقاضای دلار پیشی گرفته است.

وی در مورد میزان ارز خرید و فروش شده در دو روز گذشته گفت:‌ آمار آن دست بانک مرکزی است، اما شرکت‌های صادرکننده، ارز حاصل از صادرات خود را با تمایل بیشتری برای فروش به صرافی‌ها عرضه می‌کنند که عرضه ارز صادراتی به نرخ توافقی با صرافی صورت می‌گیرد.

به گفته لواسانی، طبق مصوبه بانک مرکزی در صرافی‌ها به هر فرد تا سقف 2 هزار دلار یا 2 هزار یورو فروخته می‌شود، اما در حال حاضر چون تقاضا برای خرید ارز به اندازه عرضه نیست، در حالی که چون مازاد عرضه داریم، اگر بانک مرکزی اجازه دهد، توان عرضه بیشتر از این مقدار هم برای هر فرد وجود دارد.

رئیس سابق کانون صرافان تأکید کرد:‌به هیچ وجه در میزان ارز کمبودی نداریم و ارز کافی از صادرکنندگان در دست صرافی‌ها وجود دارد و مشکل صرافی‌ها کمبود تقاضا برای خرید ارز است و همچنین صرافی‌ها از این بیم دارند که در روزهای آینده مقدار بیشتری از قیمت دلار کاهش یابد و آنها دچار ضرر شوند.

لواسانی این را هم گفت:‌ اگر ارز حواله دانشجویی و یا سایر متقاضیانی که در خارج کشور هستند، آزاد شود، صرافی‌ها می‌توانند گشایش بیشتری ایجاد کنند و ارز مازاد خود را بفروشند.

وی در مورد اینکه آیا روند نرخ ارز رو به کاهش است، گفت:‌ خواسته صرافان و فعالان بازار ثبات در بازار است، چون باید پارامترهای اقتصادی تا حدی دچار ثبات باشند، اما اگر بگوییم روند رو به کاهش است، ممکن است در ماه‌های آینده دوباره بازار دچار تلاطم شود، بنابراین ثبات در بازار و ثبات در نرخ‌ها برای فعالان اقتصاد مطلوب‌تر از روند کاهشی است.

رئیس سابق کانون صرافان گفت‌: در حال حاضر هر دلار در صرافی‌ها بین 32100 تا 32200 تومان معامله می‌‌شود.

لواسانی تأکید کرد:‌ به هیچ عنوان کمبود ارز در صرافی‌ها نداریم و مشکل صراف‌ها نگرانی از کاهش نرخ در روزهای آینده است.",آغاز روند کاهشی نرخ ارز
109,https://www.tabnak.ir/fa/news/1124396/قیمت-خودرو‌های-ایران‌خودرو-و-سایپا-سه-شنبه-۲۴-خرداد,"قیمت پراید ۱۱۱ امروز دو میلیون تومان ارزانتر از روز گذشته بود و ۲۰۳ میلیون تومان به فروش رسید. پراید ۱۳۱ دو میلیون تومان کاهش داشت به ۱۸۲ میلیون تومان رسید. تیبا امروز یک میلیون تومان افزایش قیمت داشت و ۱۹۴ میلیون تومان به فروش رسید. تیبا دو هم یک میلیون تومان افزایش قیمت داشت و به ۲۰۴ میلیون تومان رسید. کیا سراتو ۲۰۰۰ مونتاژی سایپا هم امروز با ۱۰ میلیون تومان کاهش قیمت بع یک میلیارد و ۱۷۰ میلیون تومان رسید.

قیمت خودرو‌های ایران‌خودرو در بازار آزاد

به گزارش فرارو، وانت آریسان ارزان‌ترین خودرو تولیدی ایران‌خودرو در بازار آزاد محسوب می‌شود و در دسته وانت‌های تک‌کابین قرار می‌گیرد. ارزان‌ترین خودرو سواری تولید شده ایران‌خودرو در بازار آزاد رانا LX است. رانا با موتور TU5 از نظر پیشرانه با خودرو‌های ۲۰۶ تیپ پنج، پژو پارس، پژو ۲۰۷ و پژو ۴۰۵ رقابت دارد. با وجود توقف تولید رانا، نسخه به روزرسانی شده رانا پلاس توسط ایران‌خودرو روانه بازار شد. بعد از رانا LX، پژو ۴۰۵ و سمند Lx ارزان‌ترین محصولات داخلی ایران خودرو به حساب می‌آیند.

در سوی مقابل گران‌ترین خودرو داخلی ایران‌خودور دنا پلاس توربو اتوماتیک است. دنا پلاس توربو اتوماتیک از موتور EF7 توربو بهره می‌برد و مجهز به جعبه دنده شش‌سرعته است. همچنین جدیدترین خودرو داخلی ایران‌خودرو تارا دنده دستی است و همین حالا دومین محصول گران‌قیمت ایران‌خودرو به شمار می‌رود.

همچنین قرار است نسخه اتوماتیک تارا به زودی وارد بازار شود. پژو پارس اتوماتیک نیز ارزان‌ترین محصول ایران‌خودرو با جعبه دنده اتوماتیک است. بین مدل‌های مونتاژی ایران‌خودور پژو ۵۰۸ بیشترین قیمت را دارد و کنار سوزوکی گرند ویتارا اتوماتیک در دسته خودرو‌های گران‌تر از یک میلیارد قرار می‌گیرد.

قیمت خودروهای پرفروش ایران خودرو خودرو قیمت دوشنبه قیمت امروز وانت آریسان 220 میلیون تومان 220 میلیون تومان سمند LX 305 میلیون تومان 306 میلیون تومان سمند EF7 345 میلیون تومان 348 میلیون تومان سمند EF7 دوگانه‌سوز 390 میلیون تومان 395 میلیون تومان سمند سورن ELX 305 میلیون تومان 310 میلیون تومان دنا تیپ یک 400 میلیون تومان 402 میلیون تومان دنا پلاس دنده‌ای توربو 470 میلیون تومان 475 میلیون تومان دناپلاس توربو اتوماتیک 510 میلیون تومان 510 میلیون تومان پژو 405 290 میلیون تومان 290 میلیون تومان پژو پارس 313 میلیون تومان 311 میلیون تومان پژو پارس اتوماتیک 430 میلیون تومان 430 میلیون تومان پژو 207 دنده‌ای 399 میلیون تومان 400 میلیون تومان پژو 207 اتوماتیک 592 میلیون تومان 590 میلیون تومان رانا LX 250 میلیون تومان 250 میلیون تومان رانا پلاس 296 میلیون تومان 296 میلیون تومان تارا دنده‌ای 455 میلیون تومان 455 میلیون تومان پژو 206 تیپ 2 303 میلیون تومان 305 میلیون تومان پژو 206 تیپ 5 350 میلیون تومان 350 میلیون تومان پژو 206 صندوقدار 345 میلیون تومان 350 میلیون تومان تندر 90 475 میلیون تومان 475 میلیون تومان پژو 2008 یک میلیارد و 350 میلیون تومان یک میلیارد و 370 میلیون تومان هایما S5 765 میلیون تومان 760 میلیون تومان هایما S7 900 میلیون تومان 900 میلیون تومان سوزوکی گرندویتارا اتوماتیک یک میلیارد و 610 میلیون تومان یک میلیارد و 650 میلیون تومان پژو 508 یک میلیارد و 710 میلیون تومان یک میلیارد و 740 میلیون تومان

قیمت خودرو‌های سایپا در بازار آزاد

پراید ۱۳۲ ارزان‌ترین خودرو سایپا است. پراید وانت قیمت بیشتری نسبت به دیگر مدل‌های خانواده پراید دارد و پراید وانت پلاس نیز از کوئیک دنده‌ای و ساینا دنده‌ای قیمت بیشتری دارد. تیبا به عنوان جایگزین پراید روانه بازار شد و در حال حاضر مدل صندوقدار این خودرو ارزان‌ترین محصول تولیدی سایپا به شمار می‌رود.

بعد از تیبا صندوقدار، ساینا دنده‌ای ارزان‌ترین خودرو در حال تولید توسط سایپا محسوب می‌شود. ساینا دنده‌ای در واقع نسخه به روزرسانی شده تیبا است. تیبا دو یا تیبا هاچبک بعد از تیبا صندوقدار و ساینا، ارزان‌ترین خودرو تولید شده سایپا هستند. همه تولیدات داخلی سایپا از جمله تیبا، تیبا۲، ساینا، کوئیک، ساینا s، کوئیک در بخش پیشرانه یکسان هستند. این خودرو‌ها به یک پیشرانه ۱۵۰۰ سی سی و جعبه‌ دنده پنج‌سرعته مجهز شده‌اند. گران‌ترین خودرو تولید داخل سایپا در بازار آزاد شاهین است.

به گزارش فرارو، شاهین جدیدترین خودرو تولیدی سایپا نیز به شمار می‌رود. شاهین از نظر پیشرانه دارای همان موتور تیبا است که برای جبران توان ناکافی به توربو مجهز شده است. تنها خودرو شرکت سایپا با جعبه دنده اتوماتیک، کوئیک اتومات است. کوئیک اتوماتیک پلاس هم به تنها پیشرانه تولید شده سایپا یعنی M15 مجهز شده است. بین مدل‌های مونتاژی سایپا نیز سیتروئن C3 و کیا سراتو قیمت بیشری دارند.

قیمت خودروهای پرفروش سایپا خودرو قیمت دوشنبه قیمت امروز پراید 111 205 میلیون تومان 203 میلیون تومان پراید 131 184 میلیون تومان 182 میلیون تومان پراید 132 177 میلیون تومان 177 میلیون تومان پراید 151 184 میلیون تومان 185 میلیون تومان پراید 151 پلاس 189 میلیون تومان 189 میلیون تومان تیبا 193 میلیون تومان 194 میلیون تومان تیبا 2 203 میلیون تومان 204 میلیون تومان تیبا 2 پلاس 211 میلیون تومان 212 میلیون تومان ساینا 213 میلیون تومان 216 میلیون تومان ساینا S 215 میلیون تومان 215 میلیون تومان کوئیک دنده‌ای 214 میلیون تومان 215 میلیون تومان کوئیک اتوماتیک پلاس 320 میلیون تومان 320 میلیون تومان سیتروئن C3 یک میلیارد و 290 میلیون تومان یک میلیارد و 240 میلیون تومان چانگان CS35 625 میلیون تومان 635 میلیون تومان وانت زامیاد 345 میلیون تومان 340 میلیون تومان کیا سراتو 2000 مونتاژی یک میلیارد و 180 میلیون تومان یک میلیارد و 170 میلیون تومان آریو 500 میلیون تومان 500 میلیون تومان شاهین 385 میلیون تومان 388 میلیون تومان

فرارو",قیمت خودرو‌های ایران‌خودرو و سایپا سه شنبه ۲۴ خرداد
110,https://www.tabnak.ir/fa/news/1124395/قیمت-گوشی-های-سامسونگ-شیائومی-و-آیفون-امروز-سه-شنبه-۲۴-خرداد-۱۴۰۱,"قیمت انواع گوشی‌های موبایل سامسونگ، اپل و شیائومی در بازار امروز سه شنبه ۲۴ خرداد ۱۴۰۱ را مشاهده می‌کنید.

به گزارش تابناک امروزه همه مردم در سراسر دنیا، از کاربران و مخاطبان گوشی‌های هوشمند هستند. بدین ترتیب شرکت‌های مختلف با تولید گوشی‌های جذاب و متنوع به دنبال افزایش سود خود از این بازار پر سود هستند.

در ادامه قیمت انواع گوشی‌های موبایل سامسونگ، اپل و شیائومی موجود در بازار امروز سه شنبه 24 خرداد 1401 را مشاهده می‌کنید.

لیست قیمت آیفون

نام گوشی حافظه داخلی رنگ قیمت (ریال) iPhone 13 pro Max – ZAA –Not Active 1TB/6GB سبز 699,990,000 iPhone 13 pro Max – ZAA – Not Active 512GB/6GB خاکستری 649,990,000 iPhone 13 pro Max – ZAA –Active 256GB/6GB سبز 557,990,000 iPhone 13 pro Max – ZAA –Active 256GB/6GB آبی 562,990,000 iPhone 13 pro– ZAA –Not Active 128GB/6GB آبی 468,990,000 iPhone 13 pro – ZAA –Active 256GB/6GB آبی 554,990,000 Iphone 13 – Not Active 128GB/4GB سفید 362,990,000

لیست قیمت سامسونگ

نام گوشی حافظه داخلی رنگ قیمت (ریال) Galaxy S20 FE 5G 128GB/8GB سبز 156,990,000 Galaxy A52s 5G 128GB/8GB یاسی 97,290,000 Galaxy M52 5G 128GB/8GB مشکی 79,550,000 Galaxy A32 5G 128GB/6GB آبی 67,450,000 Galaxy A32 4G 128GB/6GB آبی 58,090,000 Galaxy M32 4G 128GB/6GB سفید 54,990,000 Galaxy A22 5G 128GB/4GB سفید 49,490,000 Galaxy A22 4G 128GB/4GB یاسی 51,490,000 Galaxy M22 4G 64GB/4GB سفید 45,490,000 Galaxy M12 64GB/4GB مشکی 38,220,000 Galaxy M12 128GB/4GB سبز 34,290,000 Galaxy A12 Nacho 128GB/4GB سفید 44,890,000 Galaxy A12 Nacho 64GB/4GB آبی 39,990,000 Galaxy A03 core 32GB/2GB مشکی 25,770,000

لیست قیمت شیائومی

نام گوشی حافظه داخلی رنگ قیمت (ریال) 11 lite 5G NE 256GB/8GB مشکی 70,440,000 Redmi Note 10 pro 128GB/8GB آبی 65,220,000 Poco F3 5G 256GB/8GB آبی 89,490,000 Poco X3 Pro 128GB/8GB برنز 75,200,000 Redmi Note 11 pro 5G 128GB/8GB آبی 78,000,000 Poco X3 GT 5G 128GB/8GB مشکی 77,950,000 Redmi Note 10s 128GB/8GB سفید 54,500,000 Redmi Note 11 pro plus 256GB/8GB خاکستری 100,890,000 Redmi Note 11 pro plus 128GB/6GB آبی یخی 83,990,000 Redmi 9T 64GB/4GB آبی 45,500,000 Redmi 10 5G 128GB/6GB سفید 45,150,000 Note 11 128GB/6GB خاکستری 52,190,000 Note 11 128GB/4GB آبی 46,590,000 Redmi 10x 128GB/6GB سبز 48,890,000 Redmi 9A 32GB/2GB سبز 26,290,000

جدیدترین اخبار از قیمت های موبایل را در صفحه قیمت گوشی تابناک دنبال کنید.",قیمت گوشی های سامسونگ، شیائومی و آیفون امروز سه شنبه ۲۴ خرداد ۱۴۰۱
111,https://www.tabnak.ir/fa/news/1124394/خط-و-نشان-جدید-دیوید-تیلور-برای-حسن-یزدانی,"به طور حتم مبارزه‌های چهارگانه «دیوید تیلور» و «حسن یزدانی» در ۶ سال گذشته از جذاب‌ترین کشتی‌های دنیا بوده، اما شکست تیلور مقابل نماینده کشورمان در جهانی اُسلو ظاهرا او را بر این داشته تا در مبارزه پنجم مقابل یوزپلنگ ایرانی نقشه جدیدی داشته باشد.

به گزارش تابناک، رقابت‌های انتخابی تیم ملی کشتی آزاد آمریکا ۱۸ خرداد در نیویورک برگزار شد و نفرات برتر صاحب دوبنده تیم‌های ملی کشتی آمریکا در جهانی سال ۲۰۲۲ در صربستان شدند. در این انتخابی توماس گیلمان (۵۷ کیلوگرم)، یانی دیاکومیهالیس (۶۵ کیلوگرم)، ست گراس (۶۱ کیلوگرم)، زین رتفورد (۷۰ کیلوگرم)، کایل دیک (۷۴ کیلوگرم)، جردن باروز (۷۹ کیلوگرم)، دیوید تیلور (۸۶ کیلوگرم)، جی دن کاکس (۹۲ کیلوگرم)، کایل اسنایدر (۹۷ کیلوگرم) و نیک گویازدوفسکی (۱۲۵ کیلوگرم) با شکست حریفان در مصاف انتخابی به عنوان اعضای تیم ملی کشتی آزاد آمریکا در پیکار‌های جهانی سال ۲۰۲۲ صربستان انتخاب شدند.

با توجه به محرومیت روسیه در پیکار‌های جهانی، رقابت تیمی سنگینی بین ایران و آمریکا برای کسب عنوان قهرمانی جهان وجود خواهد داشت، اما مصاف نمایندگان کشورمان با جردن باروز که تاکنون موفق به شکست همه حریفان ایرانی خود شده دیدنی و جذاب است. اما همه علاقمندان به کشتی در سراسر جهان یکبار دیگر منتظر مصاف پنجم دیوید تیلور و حسن یزدانی هستند.





اما ظاهرا شکست تیلور مقابل یزدانی بعد از سه پیروزی ظاهرا برایش سنگین بوده و خود را برای انتقام برابر یزدانی آماده می‌کند.

سه شکست یزدانی برابر تیلور در جام جهانی ۲۰۱۷ کرمانشاه، پیکار‌های جهانی ۲۰۱۸ مجارستان و فینال بازی‌های المپیک ۲۰۲۰ توکیو بود و تنها پیروزی نماینده کشورمان در فینال جهانی ۲۰۲۱ اسلو نروژ رقم خورد.

تیلور بعد از پیروزی برابر زاهید والنسیا در انتخابی تیم ملی کشتی آزاد آمریکا گفت: من دوباره برگشتم و تشنه پیروزی‌ام. برابر یزدانی شکست خوردم، اما دوباره دنبال پیروزی هستم؛ بنابراین تا مسابقات جهانی سه ماه زمان دارم. همانطور که می‌دانید حسن یزدانی من را تشنه نگه داشته و قطعا می‌خواهم او را دوباره شکست دهم. او حریفی سفت و سختی است که دوباره سه ماه دیگر به هم مبارزه خواهیم کرد.

وی در خصوص برتری مقابل یزدانی در فینال المپیک و آنهم در ۱۵ ثانیه پایانی، گفت: همه با سبک کشتی من آشنا هستند. با هر حریفی که کشتی می‌گیرم هر لحظه با تهدید من روبرو هستند و از سوی دیگر تهدید آن‌ها را در هر لحظه از کشتی می‌دانم. البته می‌شود گفت این چالشی است که وقتی جوانتر بودم به دنبال آن بودم که برای باز کردن گارد حریف چه کار کنم.

دارنده مدال طلای جهان و المپیک ادامه داد: همانطور که می‌دانید یزدانی برای آنکه با من در المپیک کشتی بگیرد انگیزه زیادی داشت و البته او تغییرات زیادی در کشتی خودش به وجود آورده بود. او برای مبارزه فینال المپیک سه سال تمرین کرده بود.

وی بیان داشت: شرایط به گونه‌ای رقم خورد که آخرین مبارزه ما در فینال جهانی نروژ آن حرارت، اشتیاق و هیجان را برای شکست دادن نداشتم و البته او نسبت به مبارزه فینال من را بیشتر کنترل کرد و تغییراتی را در سبک کشتی خودش داشت و حالا در مبارزه بعدی تغییرات از سوی من خواهد بود.

منبع: خبرگزاری ایرنا",خط و نشان جدید دیوید تیلور برای حسن یزدانی
112,https://www.tabnak.ir/fa/news/1124393/سرمربی-مطرح-روس-در-راه-تراکتور,"

به گزارش تابناک و به نقل از باشگاه تراکتور، قربان بردیف، مربی صاحب نام روس بعد از ظهر امروز (سه‌شنبه ۲۴ خرداد) جهت مذاکره و عقد قرارداد با باشگاه تراکتور وارد ایران می‌شود.

سرمربی سابق سردار آزمون، سابقه مربیگری در تیم‌های روبین کازران و روستوف روسیه را در کارنامه دارد.",سرمربی مطرح روس در راه تراکتور
113,https://www.tabnak.ir/fa/news/1124392/شهرام-محمودی-خداحافظی-کرد,"به گزارش تابناک، شهرام محمودی، ملی‌پوش سابق والیبال ایران در ۳۴ سالگی از دنیای قهرمانی خداحافظی کرد و قصد دارد از این پس به عنوان مربی فعالیت کند.

محمودی که یکی از بهترین بازیکنان والیبال ایران در یک دهه اخیر بوده مدت‌ها از ناحیه کمر مصدوم بود. این ملی‌پوش سابق والیبال ایران ۲ بار قهرمانی مردان آسیا را تجربه کرد. او همچنین در المپیک ریو در ترکیب تیم ملی والیبال حضور داشت.





محمودی در طول دوران قهرمانی خود در تیم‌های باشگاهی آیدانه چالدران، پیکان تهران، پتروشیمی بندر امام، آلومینیوم المهدی بندرعباس، کاله مازندران، متین ورامین، شهرداری ارومیه، بانک سرمایه، خاتم اردکان و شهرداری ارومیه بازی کرده است.",شهرام محمودی خداحافظی کرد
114,https://www.tabnak.ir/fa/news/1124401/سقوط-بیت‌کوین-تا-چه-زمانی-ادامه-دارد,"

به گزارش تابناک به نقل از کریپتو نیوز، این رمزارز دیجیتال ضربه سنگینی با انتشار اخبار توقف برداشت‌های پلتفرم وام‌دهی ارزهای دیجیتال سلسیوس (Celsius Network) به دلیل شرایط بی‌ثبات، متحمل شد.

قیمت بیت‌کوین مجددا با تجربه مناطقی در سال ۲۰۲۰ همراه شده و به ارزش ۲۳ هزار دلار کاهش یافته است و احتمالا در روزهای آینده افزایش نوسانات رخ خواهد داد. قیمت بیت‌کوین برای شروع جلسه معاملاتی این هفته کاهش شدیدی را تجربه کرده و اکنون در یک نقطه نامشخص در حال تثبیت است. کاهش شدید، تمام ایده‌های صعودی کوتاه‌مدت را زیر پا گذاشته است.

قیمت اتریوم نیز به پایین‌ترین ارزش تاریخی خود رسیده است و روند صعودی سال‌های ۲۰۱۹تا ۲۰۲۱ خود را بازبینی می‌کند. قیمت اتریوم به‌طور ناگهانی کاهش یافته است و تشخیص سیگنال معکوس معمولی چالش برانگیز خواهد بود به همین دلیل باطل کردن زودهنگام روند نزولی می‌تواند برای سرمایه‌گذارانی که مایل به پذیرش راه‌اندازی معاملات پر ریسک و با پاداش بالا هستند در محدوده ۱۵۷۰ دلار خواهد بود.

قیمت کاردانو در مسیر رسیدن به پایین‌ترین سطح ۱۲ مه در ۰.۳۹ دلار است. قیمت کاردانو مانند چندین ارز دیجیتال دیگر، برای شروع سومین هفته معاملاتی ژوئن، فروش در سراشیبی سقوط را تجربه می‌کند.

مجموع ارزش بازار جهانی ارزهای دیجیتالی در حال حاضر ۹۰۸.۵۱ میلیارد دلار برآورد می‌شود که این رقم نسبت به روز قبل ۱۰.۷۶ درصد کمتر شده است. در حال حاضر ۴۵.۲۲ درصد کل بازار ارزهای دیجیتالی در اختیار بیت‌کوین بوده که در یک روز ۱.۸۹ درصد کاهش داشته است.

حجم کل بازار ارزهای دیجیتال در ۲۴ ساعت گذشته ۱۵۳.۳۴ میلیارد دلار است که ۶۳.۵۱ درصد افزایش داشته است. حجم کل در امور مالی غیر متمرکز در حال حاضر ۱۰.۵۴ میلیارد دلار است که ۶.۸۸ درصد از کل حجم ۲۴ ساعته بازار ارزهای دیجیتالی است. حجم تمام سکه‌های پایدار اکنون ۱۳۶.۴۳ میلیارد دلار است که ۸۸.۹۷ درصد از کل حجم ۲۴ ساعته بازار ارزهای دیجیتال است.

این رده حاوی تغییرات قیمتی ۱۰ ارز دیجیتالی بزرگ از نظر ارزش بازار (تا ساعت۰۷:۵۵ صبح به وقت شرقی) است.

۱- بیت‌کوین

قیمت: ۲۱ هزار و ۸۳۱.۳۳ دلار

تغییرات قیمتی ۲۴ ساعت گذشته: ۱۳.۲۱ درصد کاهش

تغییرات قیمتی یک هفته اخیر: ۲۶.۰۷ درصد کاهش

۲- اتریوم

قیمت: هزار و ۱۳۸.۲۴ دلار

تغییرات قیمتی ۲۴ ساعت گذشته: ۱۴.۲۹ درصد کاهش

تغییرات قیمتی یک هفته اخیر: ۳۴.۹۸ درصد کاهش

۳- بایننس کوین

قیمت: ۲۱۳.۱۲ دلار

تغییرات قیمتی ۲۴ ساعت گذشته: ۹.۷۷ درصد کاهش

تغییرات قیمتی یک هفته اخیر: ۲۵.۵۲ درصد کاهش

۴- تتر

قیمت: ۰.۹۹۸۸ دلار

تغییرات قیمتی ۲۴ ساعت گذشته: ۰.۰۳ درصد کاهش

تغییرات قیمتی یک هفته اخیر: ۰.۰۵ درصد کاهش

۵- سولانا

قیمت: ۲۷.۵۲ دلار

تغییرات قیمتی ۲۴ ساعت گذشته: ۲.۳۸ درصد کاهش

تغییرات قیمتی یک هفته اخیر: ۳۰.۶۲ درصد کاهش

۶- کاردانو

قیمت: ۰.۴۶۸۶ دلار

تغییرات قیمتی ۲۴ ساعت گذشته: ۰.۶۵ درصد افزایش

تغییرات قیمتی یک هفته اخیر: ۲۱.۰۶ درصد کاهش

۷- ریپل

قیمت: ۰.۳۱۰۸ دلار

تغییرات قیمتی ۲۴ ساعت گذشته: ۵.۲۸ درصد کاهش

تغییرات قیمتی یک هفته اخیر ۱۹.۸۹ درصد کاهش

۸- پولکا دوت

قیمت: ۷.۱۱ دلار

تغییرات قیمتی ۲۴ ساعت گذشته: ۱.۵۵ درصد افزایش

تغییرات قیمتی یک هفته اخیر: ۲۱.۸۵ درصد کاهش

۹ - یو اس دی کوین

قیمت: ۱.۰۰ دلار

تغییرات قیمتی ۲۴ ساعت گذشته: ۰.۰۷ درصد افزایش

تغییرات قیمتی یک هفته اخیر: ۰.۰۶ درصد افزایش

۱۰- دوج کوین

قیمت: ۰.۰۵۴۴۱ دلار

تغییرات قیمتی ۲۴ ساعت گذشته: ۹.۰۹ درصد کاهش

تغییرات قیمتی یک هفته اخیر: ۳۱.۳۷ درصد کاهش",سقوط بیت‌کوین تا چه زمانی ادامه دارد؟
115,https://www.tabnak.ir/fa/news/1124391/وزیر-امور-خارجه-پاکستان-عازم-ایران-شد,"یک هیات سیاسی و اقتصادی وزیر امور خارجه پاکستان را در سفر ۲ روزه رسمی به کشورمان همراهی می‌کند.

به گزارش تابناک به نقل از ایرنا، «بلاول بوتو زرداری» وزیر امور خارجه پاکستان به دعوت همتای ایرانی خود و برای دیدار با مقام‌های بلندپایه کشورمان و گفتگو پیرامون توسعه روابط دوجانبه، لحظاتی پیش اسلام‌آباد را به مقصد تهران ترک کرد.

به گزارش ایرنا، بلاول زرداری روز سه‌شنبه و با بدرقه «سید محمدعلی حسینی» سفیر جمهوری اسلامی ایران در پاکستان از پایگاه هوایی نورخان در مجاورت اسلام‌آباد عازم سفر رسمی به ایران شد.

یک هیات سیاسی و اقتصادی وزیر امور خارجه پاکستان را در سفر ۲ روزه رسمی به کشورمان همراهی می‌کند.

زرداری قرار است امروز در تهران با رئیس جمهور و وزیر امور خارجه ایران دیدار کند.

وزیر امور خارجه پاکستان فردا چهارشنبه برای زیارت بارگاه منور حضرت امام رضا (ع) عازم مشهد خواهد شد.

سفر بلاول زرداری به ایران همزمان با هفتاد و پنجمین سال برقراری روابط دیپلماتیک میان دو کشور همسایه و دوست ایران و پاکستان صورت می‌گیرد.

وزارت امور خارجه پاکستان روز گذشته با صدور بیانیه‌ای اعلام کرد: در طول سفر وزیر امور خارجه این کشور به ایران دو طرف تمامی ابعاد روابط دوجانبه از جمله روابط تجاری و اقتصادی، تامین برق مورد نیاز پاکستان از ایران، بازارچه‌های مرزی، تقویت ارتباطات جاده‌ای و ریلی نیز تسهیل رفت و آمد زایرین را بررسی خواهند کرد.

در این بیانیه آمده است: ایران و پاکستان براساس جغرافیای مشترک، پیوند‌های فرهنگی و پیوند‌های تاریخی مردم با مردم از روابط همکاری نزدیکی برخوردارند. این روابط برادرانه از طریق مبادلات مستمر در سطح بالا تقویت شده است. دو کشور هفتاد و پنجمین سالگرد برقراری روابط دیپلماتیک در سال ۲۰۲۲ را جشن می‌گیرند.

«بلاول بوتو زرداری» سیاستمدار جوان و فرزند ارشد خانم «بی نظیر بوتو» نخست وزیر فقید پاکستان به عنوان رهبر حزب هم پیمان با دولت جدید این کشور هفتم اردیبهشت امسال وزیر خارجه و سکان‌دار دستگاه دیپلماسی پاکستان شد. وزیر امور خارجه کشورمان اولین مقام ارشد خارجی بود که ساعاتی پس از انتخاب وزیر جدید امور خارجه پاکستان طی تماس تلفنی با وی، از زرداری برای سفر به تهران دعوت به عمل آورد.",وزیر امور خارجه پاکستان عازم ایران شد
116,https://www.tabnak.ir/fa/news/1124390/دردسر-جدید-دختر-روس-برای-سردار-آزمون,"طبق اعلام رسانه‌های روسی، سردار آزمون مهاجم سابق تیم زنیت به پرداخت ۷۰۰ هزار یورو محکوم شده است.

به گزارش تابناک به نقل از مهر، بعد از مصاحبه «دیمیتریف» وکیل روسی درباره سردار آزمون مهاجم تیم ملی ایران و اعلام اینکه این بازیکن در دادگاهی در شهر سنت پترزبورگ محکوم شده است، اطلاعیه‌ای از سوی ستاد مشترک مطبوعاتی دادگاه‌های این شهر منتشر شد.

در بخشی از این اطلاعیه آمده است: «دادگاه با احراز حق پدری و وصول نفقه به میزان یک چهارم درآمد، به ادعای شاکی رسیدگی کرد».





آزمون از سال گذشته درگیر یک پرونده قضایی در روسیه شده است و ۳۰ روز فرصت دارد برای این رای درخواست تجدیدنظر بدهد.

این مهاجم چند فصل در تیم‌های روسیه از جمله روبین کازان، روستوف و زنیت سنت پترزبورگ بازی می‌کرد و در نقل و انتقالات زمستانی فصل قبل، راهی بایر لورکوزن آلمان شد.

طبق اعلام رسانه‌های روسی از جمله سایت championat، با این حکم و بر اساس قراردادی که آزمون با تیم لورکوزن دارد، سردار باید سالانه ۷۰۰ هزار یورو به طرف شاکی پرداخت کند.

البته همانطور که گفته شد آزمون این فرصت را دارد تا درخواست تجدید نظر خود را در این رای ارائه بدهد.",دردسر جدید دختر روس برای سردار آزمون
117,https://www.tabnak.ir/fa/news/1124389/خفت‌گیری-بازیگران-چاقو-خوردن-وحید-آقاپور-در-خیابان,"وحید آقاپور می‌گوید: من رفتم به کسی کمک کنم که از او خفت‌گیری می‌شد، این بلا را به سرمن آوردند. موضوع این است سارقان اخیراً احساس می‌کنند کیفرخواستی در انتظارشان نیست و از تلاشگران نیروی انتظامی درخواست داریم که با شدّت و عدّت بیشتری با سارقِ خیابانی برخورد کنند که واقعاً این خفت‌گیری‌ها و سرقت‌ها بیشتر هم شده است.

به گزارش تابناک به نقل از تسنیم، شبِ گذشته ساعت ۱۰ و نیم شب، وحید آقاپور دچار حمله از سویِ خفت‌گیر‌هایی حوالی اتوبان همت حدّ فاصل حقانی و مدرس، شده است.

چند روز پیش خبری از محمد شیری بازیگر سینما و تلویزیون آمد که سارقان می‌خواستند در خیابان از او سرقت کنند.





او خودش ماجرا را این‌گونه تعریف کرد: ""ساعت ۱۱ و ربع شب، موتورسواری که یک نفر هم ترکش نشسته بود و من فقط در تاریکی شب، تیزی‌هایشان را می‌دیدم که برق می‌زد. مرا هم شناختند و یکی از آن‌ها پرسید تویی؟! گفتم گوشی من ارزشی ندارد، اما شماره‌هایش برایم مهم‌اند و اگر مردانگی دارید این را نبرید. چهارصد و خرده‌ای پول داشتم که آن را دادم و یکی از آن‌ها گفت شانس آوردی که دوستت داریم. آخرش هم اتفاقی افتاد که نمی‌دانستم بخندم یا گریه کنم؛ برگشتند و ۵۰ هزار تومان از آن پول را پس دادند که بتوانم به خانه بروم. من تا به حال چهار مرتبه مورد سرقت واقع شده‌ام و هیچ باری هم پولم برنگشته است و در این وضعیت که همه‌مان تجربیاتی در موردش داریم چطور می‌توانم با بازی در سریال‌های طنز مردم را بخندانم؟! ""

حالا نوبت به وحید آقاپور بازیگر سینما، تئاتر و تلویزیون رسیده است. او را با برنامه ممیزی فضای شبکه نمایش‌خانگی بیشتر می‌شناسیم؛ اما در فضایِ سینما و تئاتر بازی‌های خوبی از او سراغ داریم. در ""برگ اول"" شبکه آی‌فیلم کنار آشا محرابی و ایوب آقاخانی او قسمت‌هایی از کتابی را برای مخاطبین می‌خواند.

متأسفانه شبِ گذشته ساعت ۱۰ و نیم شب، دچار حمله از سویِ خفت‌گیر‌هایی حوالی اتوبان همت حدّ فاصل حقانی و مدرس، شده است. او به خبرنگار گفت که حالش بهتر است، اما زخمِ عمیقی دارد که بخیه شده و پس از بستری شدنِ چند ساعته در بیمارستان رسول اکرم (ص) به منزل منتقل شده است.

او می‌گوید: ""من رفتم به کسی کمک کنم که از او خفت‌گیری می‌شد، این بلا را به سرمن آوردند. موضوع این است سارقان اخیراً احساس می‌کنند کیفرخواستی در انتظارشان نیست و از تلاشگران نیروی انتظامی درخواست داریم که با شدّت و عدّت بیشتری با سارقِ خیابانی برخورد کنند که واقعاً این خفت‌گیری‌ها و سرقت‌ها بیشتر هم شده است.

آقاپور در توضیحات بیشتری گفته است که بعد از اجرای نمایشِ «باغ» این اتفاق افتاده است. خوشبختانه آسیبِ جدّی به عصب و تاندون دستش وارد نشده و بهبودی دستش زمان‌بر خواهد بود. """,خفت‌گیری بازیگران؛ چاقو خوردن وحید آقاپور در خیابان
118,https://www.tabnak.ir/fa/news/1124388/پروژه-مسکن-ملی-پیشرفت-قابل-توجهی-ندارد,"نماینده مردم اسدآباد در مجلس یازدهم ضمن تذکر به وزیر راه و شهرسازی بابت اجرایی نشدن قانون جهش تولید مسکن گفت: پروژه مسکن ملی پیشرفت قابل توجهی ندارد.

به گزارش تابناک از ایسنا، کیومرث سرمدی در جلسه علنی امروز(سه‌شنبه) مجلس شورای اسلامی در تذکری شفاهی اظهار کرد: شهرستان اسدآباد به پایتخت حمل و نقل کشور معروف است. در این شهرستان چندین هزار کامیون فرسوده وجود دارد که رانندگان توان نوسازی آن را ندارند. به جای میدان دادن به دلالان و واسطه‌ها به داد کهنه‌سواران کشور برسید که امروز برای تعویض و نوسازی وسیله‌هایشان مشکلات خاصی دارند.

نماینده مردم اسدآباد در مجلس یازدهم ضمن تأکید به وزیر راه و شهرسازی برای اجرای قانون جهش تولید مسکن در شهرهای اسدآباد و پالیز با تعلل رو به رو است. وضعیت اجاره مسکن در این شهرستان بی‌داد می‌کند. پروژه مسکن ملی پیشرفت قابل توجهی ندارد.",پروژه مسکن ملی پیشرفت قابل توجهی ندارد
119,https://www.tabnak.ir/fa/news/1124387/بازداشت-مزاحم-اسکورت-رئیس‌جمهور-ونزوئلا,"رئیس پلیس تهران درباره تصادف یک موتورسوار با تیم اسکورت رئیس جمهور ونزوئلا بیان کرد: این فرد از موتورسواران بی‌انضباط بود که بعد از تصادف نیز دستگیر و سپس پس از بررسی رها شد.

به گزارش تابناک به نقل از تسنیم؛ رئیس پلیس تهران جزئیات جدیدی از ماجرای تصادف یک موتورسوار با تیم اسکورت رئیس جمهور ونزوئلا را بیان کرد.

سردار حسین رحیمی درباره تصادف یک موتورسوار با تیم اسکورت رئیس جمهور ونزوئلا بیان کرد: این فرد از موتورسواران بی‌انضباط بود که بعد از تصادف نیز دستگیر و سپس پس از بررسی رها شد و مطلب خاصی در این مورد وجود نداشته؛ این فرد قانون موتورسواری را بلد نبود و این موضوع هیچ جنبه خاصی نداشت و شایعات در این مورد صحت ندارد.",بازداشت مزاحم اسکورت رئیس‌جمهور ونزوئلا
120,https://www.tabnak.ir/fa/news/1124385/لغو-محاکمه-سرکرده-گروهک-تروریستی-در-دقیقه-۹۰,"برگزاری ششمین جلسه دادگاه رسیدگی به پرونده «حبیب فرج‌الله چعب» ملقب به «حبیب اسیود»، سرکرده گروهک تروریستی الاحوازیه که قرار بود صبح امروز، ۲۴ خردادماه، در شعبه ۲۶ دادگاه انقلاب اسلامی به ریاست قاضی افشاری برگزار شود، کنسل شد.

به گزارش «تابناک» به نقل از اقتصاد آنلاین، برگزاری ششمین جلسه دادگاه رسیدگی به پرونده «حبیب فرج‌الله چعب» ملقب به «حبیب اسیود»، سرکرده گروهک تروریستی الاحوازیه که قرار بود صبح امروز، ۲۴ خردادماه، در شعبه ۲۶ دادگاه انقلاب اسلامی به ریاست قاضی افشاری برگزار شود، کنسل شد.

این درحالی است که «حبیب فرج‌الله چعب» تا آستانه ورود به دادگاه نیز آمد اما داخل نشد.

بر اساس کیفرخواست صادره، اتهام وی اداره و سرگروهی گروه تروریستی به نام «حرکه النضال العربی لتحریرالاحواز» و طراحی و اجرای عملیات‌های بمب‌گذاری و تروریستی متعدد در استان خوزستان و تخریب اموال عمومی به قصد مقابله با نظام جمهوری اسلامی ایران است.

بمب گذاری در اداره مسکن و شهرسازی اهواز، عملیات بمب گذاری سازمان برنامه و بودجه اهواز، بمب گذاری در اداره محیط زیست، بمب گذاری انتقال خط لوله‌های نفت، بمب گذاری در محور انتقال نفت آبادان و اهواز و ماشهر، بمب گذاری در فرمانداری دزفول و آبادان، برنامه ریزی به جهت بمب گذاری در دادگستری اهواز از اهم موارد تفهیم شده به متهم در جریان ابلاغ کیفرخواست بود.

تاکنون ۵ جلسه دادگاه برای رسیدگی به پرونده حبیب اسیود برگزار شده است.",لغو محاکمه سرکرده گروهک تروریستی در دقیقه ۹۰
121,https://www.tabnak.ir/fa/news/1124384/عرضه-خودرو-در-بورس-کالا-اشتباهات-قرعه-کشی-را-ندارد,"سه سالیست که از طرح وزارت صمت برای عرضه خودرو می گذرد؛ ""قرعه کشی خودرو"" طرحی که وزارت صمت برای عرضه خودرو در نظر گرفت تا این کالا راحت تر و البته با قیمت معقول به دست مصرف کننده برسد، پس از گذشت سه سال این طرح با شکست رو به رو شد.

سال گذشته آقای رضا فاطمی امین وزیر صمت اعلام کرد که بناست امسال تولید خودرو به قدری زیاد شود که دیگر خودرو از طریق قرعه کشی به دست مصرف کننده نرسد و راهکار جدیدی ارائه خواهند داد. امسال وزارت صمت از طرح جدیدش برای عرضه خودرو رونمایی کرد و آن سیستم فروش خودرو از طریق سامانه یکپارچه تخصیص خودرو بود، طرحی در قالب همان سیستم قرعه کشی!

نمایندگان مجلس که از قبل این روز را پیش بینی کرده بودند، از طرح دیگری برای عرضه خودرو پرده برداشته بودند که ""طرح عرضه خودرو در بورس کالا"" بود.

علی موسوی عضو کمیسیون صنایع و معادن مجلس با بیان اینکه فروش خودرو به روش قرعه کشی رانت‌زاست، گفت: قرار بر این بود خودرو با ساز و کار بورس کالا عرضه شود تا موقعیت‌های رانت‌زا را از چرخه بازار خودرو حذف کند اما متاسفانه جلوی انجام این کار را گرفتند.

عضو کمیسیون صنایع مجلس با تاکید بر اینکه با عرضه خودرو در بورس کالا، رانت از بین می رفت، گفت: در واقع زمانی که خودرو در بورس کالا عرضه می‌شود در شرایط رقابتی و برآمده از ساز و کار عرضه و تقاضا خودرو به خریدار می‌رسد و این به معنای حذف دلالی و بسترهای غیرشفاف از بازار خودرو است.

به گفته موسوی، با ساز و کار بورس موقعیت‌های رانت‌زا از چرخه بازار خودرو حذف می‌شوند و امکان بروز دوباره رانت از بین می‌رود.

همچنین جعفر قادری، عضو کمیسیون برنامه و بودجه مجلس نیز در خصوص عرضه خودرو در بورس کالا می گوید عرضه خودرو در بورس کالا راهکاری است که به واسطه آن موضوع شفافیت برجسته می‌شود و امکان بروز دوباره رانت در بازار خودرو از بین می‌رود.

به گفته عضو کمیسیون برنامه و بودجه مجلس، با عرضه خودرو در بورس کالا بخش عمده نگرانی‌ها از بین خواهد رفت، چرا که تمام نقل و انتقالات و میزان خرید و فروش در بستر بورس کالا، شفاف و قابل رصد است.

به گفته قادری به دلیل همین ساز و کار شفاف در بورس کالاست که باید اجازه داد عرضه خودرو در بورس تقویت و توسعه یابد؛ چرا که خطاها و اشتباه‌های نحوه عرضه خودرو با ساز و کار بورس رفع می‌شود و مجلس از طرح عرضه خودرو در بستر بورس کالا حمایت می‌کند.

۲۸ اردیبهشت ماه اولین مرحله عرضه خودرو در بورس کالا بود. در این مرحله خودروهایی با تقاضای کمتر در بورس کالا عرضه شدند.",عرضه خودرو در بورس کالا، اشتباهات قرعه کشی را ندارد
122,https://www.tabnak.ir/fa/news/1124383/سرمایه‌گذاری-خودروسازی-سایپا-در-شرکت‌های-دانش-بنیان-با-هدف-تکمیل-زنجیره-ارزش,"صنعت خودروسازی بخش مهمی از اقتصاد ملی و یکی از اصلی‌ترین شاخص‌های توسعه اجتماعی است. توسعه این صنعت در هر کشور ملزومات و پیش شرط‌هایی دارد که تولید دانش بنیان یکی از مهم ترینِ این شروط است. تولید دانش‌بنیان یا تولید متمرکز بر دانش در صنعت خودروسازی، دستاوردهای مهمی از جمله افزایش تولید، بالارفتن کیفیت، اشتغال پایدار، ایجاد امکان صادرات، تولید محصولات جدید و افزایش درآمد و ارزش افزوده را به دنبال خواهد داشت. گروه خودروسازی سایپا، که از زیرساخت‌های مناسبی جهت ایجاد توسعه در صنعت خودروسازی برخوردار است، در مسیر جدید و روبه جلویی که از ابتدای سال جاری در پیش گرفته، توجه ویژه ای به استفاده از ظرفیت شرکت‌های دانش بنیان در توسعه صنعت خودرو دارد.

سرمایه‌گذاری سایپا در حوزه دانش بنیان

مدیرعامل و هئیت مدیره خودروسازی سایپا در راستای تحقق شعار سال 1401 مبنی بر تولید دانش بنیان و تقویت ارتباط میان صنعت و دانشگاه، ارتباطات چندجانبه و دوسویه ای را در راستای انعقاد توافق نامه‌های همکاری با شرکت‌های دانش بنیان منعقد کرده‌اند. شرکت‌های خودروسازی در کشورهای پیشرفته بیش از چند دهه است که در حوزه دانش بنیان سرمایه‌گذاری کرده و موفق به تولید خودروهای مدرن با اعتبار و استانداردهای جهانی شده‌اند. گروه خودروسازی سایپا نیز از آنجا که بنگاهی اقتصادی است، سرمایه‌گذاری در جهت ورود فناوری‌های نوین به صنعت خودرو به ویژه استفاده از قطعات با کیفیت از طریق بکارگیری از ظرفیت شرکت های دانش بنیان را در طرح‌های توسعه ای خود مورد توجه قرار داده زیرا کیفیت محصول در کنار قیمت مناسب ضامن توسعه فروش و افزایش سهم بازارهای منطقه‌ای و جهانی است.

مدیرعامل گروه خودروسازی سایپا در این رابطه گفته: « شرکت سایپا از ۳ شرکت سرمایه گذاری برخوردار است که می‌توانند در کنار شرکت‌های دانش بنیان قرار گیرند، در این صورت، مسئله مالی شرکت های دانش بنیان نیز حل خواهد شد و خواهیم توانست در راستای بهبود کیفیت تولید، از فضای تئوری به مرحله اجرا برسیم.»

سایپا در مسیر تکمیل زنجیره ارزش صنعت خودرو

در حوزه تقویت دانش بنیان آنچه مهم است، قرار گرفتن جریان کلی صنعت در مسیر دانش بنیان شدن در کنار افزایش شرکت‌های دانش بنیان است. یکی از مهم‌ترین اهداف گروه خودروسازی سایپا از سرمایه گذاری در حوزه دانش بنیان، تکمیل زنجیره‌ ارزش صنعت خودرو در مراحل طراحی، تحقیق و توسعه است؛ مراحلی که حاوی ارزش افزوده زیادی است. موفقیت در رفع نواقص زنجیره ارزش صنعت خودرو ویژه در بخش قطعه‌سازی و طراحی پلتفرم، مستلزم استفاده از فناورهای نوین از طریق به خدمت گرفتن توان و دانش شرکت‌های دانش‌بنیان در حوزه خودرو است. توسعه فناوری با هدف کاهش هزینه و افزایش کیفیت خودروهای تولیدی از دیگر اهداف خودروسازی سایپا از ورود به حوزه دانش بنیان می باشد. با وجود بازار انحصاری خودرو در ایران و اطمینان خودروسازان از فروش محصولات خود، خودروسازان انگیزه چندانی برای ایجاد تغییر در فرایند تولید و حرکت به سمت تولید رقابتی ندارد؛ گروه خودروسازی ساپیا اما در مسیر جدید خود، شیوه‌های نوینی از نظام مدیریتی را در پیش گرفته و بنا دارد با ایجاد تحولی ساختاری، صنعت خودروسازی داخلی را آنگونه که شایسته مردم و متاقضیان است، ارتقا دهد.",سرمایه‌گذاری خودروسازی سایپا در شرکت‌های دانش بنیان با هدف تکمیل زنجیره ارزش
123,https://www.tabnak.ir/fa/news/1124371/چرایی-حمله-وزیر-خارجه-عراق-به-ایران-آغاز-دوره-صراحت-در-برابر-صراحت,"«فؤاد حسین» وزیر خارجه عراق در گفت‌وگو با شبکه تلویزیونی الغد مصر در ادامه اظهارات غیرسازنده خود علیه کشورمان، مواضعی اتخاذ کرد که واکنش های زیادی را به همراه داشت. وزیر امور خارجه عراق در اظهاراتی غیرسازنده مدعی شد، روابط این کشور با ایران از «مرحله سکوت» به «مرحله صراحت» رسیده و تهران این روزها «زبان جدیدی» از بغداد می‌شنود که پیش از آن وجود نداشته است.

بین الملل تابناک: «فؤاد حسین» وزیر خارجه عراق در گفت‌وگو با شبکه تلویزیونی الغد مصر در ادامه اظهارات غیرسازنده خود علیه کشورمان، مواضعی اتخاذ کرد که واکنش های زیادی را به همراه داشت. وزیر امور خارجه عراق در اظهاراتی غیرسازنده مدعی شد، روابط این کشور با ایران از «مرحله سکوت» به «مرحله صراحت» رسیده و تهران این روزها «زبان جدیدی» از بغداد می‌شنود که پیش از آن وجود نداشته است.

فؤاد حسین این اظهارات را در گفت‌وگو اختصاصی با شبکه الغد عراق گفته است. وزیر امور خارجه عراق درباره آنچه مداخله ایران خوانده شده، گفت: «ما شروع کردیم و با طرف ایرانی وارد گفت‌وگو و مذاکره شدیم؛ به گونه‌ای دیگر، زیرا سیاست خارجی امروز عراق تابع هیچ کشوری نیست. ما تأکید کردیم که سیاست خارجی ما از منافع ملی ما نشأت می‌گیرد و این مسائل را در گفت‌وگو با دوستان مطرح خواهیم کرد.»

وزیر خارجه عراق که از حزب دموکرات کردستان عراق بوده و این روزها موفق به تشکیل کابینه با متحدانی صدری و سنی نشده است، ایران را به مداخله در این کشور متهم کرد و گفت: «ما به تهران گفتیم مشترکات دینی و تجاری و اقتصادی و غیره و نیاز به همکاری مشترک داریم، نه مداخله از سوی ایران؛ تنها چیزی که نیاز داریم ائتلاف است.» این مقام عراقی گفته که بغداد مداخله در امور داخلی خود را قبول نمی‌کند.

وزیر خارجه عراق ادامه داد: «طرف ایرانی باید این مساله را بفهمد. ما دوست خواهیم بود و همسایه هم باقی خواهیم ماند و با هم همکاری خواهیم داشت، ولی مساله مداخلات ایران غیر قابل قبول است.»

وزیر خارجه عراق در حالی مدعی مداخله ایران در عراق شده است که باید به چند سوال مهم دیگر پاسخ دهد؛

وزیر خارجه عراق باید پاسخ دهد چرا دولت عراق دغدغه ها و نگرانی های امنیتی ایران در عراق را برطرف نمی کند؟ در واقع، در حالی که منطقه اقلیم کردستان این کشور میزبان سرویس‌های جاسوسی اسرائیل است و ایران بارها درباره بی‌توجهی مقامات منطقه کردستان به این نگرانی‌های تهران اعتراض کرده و همچنین هشدار داده است، دولت عراق توجه عملی چندانی به آن نداشته است؟

از سوی دیگر، فواد حسین باید پاسخ دهد در حالی که ارتش و پایگاه های نظامی آمریکا بیش از دو دهه در عراق مستقرند و تهدید جدی علیه امنیت و منافع ایران هستند، چرا دولت عراق نسبت به اقدامات آمریکا علیه ایران در خاک عراق از جمله ترور سردار شهید قاسم سلیمانی بی تفاوت بوده است؟

در همین رابطه، «دکتر محمد قیصری» کارشناس مسائل خاورمیانه در گفت‌وگو با تابناک اظهار داشت: صحبت های فواد حسین، وزیر خارجه عراق در مصاحبه تلوزیونی با شبکه مصری الغد را در واقع باید به نوعی در ادامه اظهارات غیردوستانه اخیر وی و پافشاری بر چنین موضعی برآورد کرد و از این جهت اتفاقا جا دارد با کم توجهی از کنار آن نگذریم و هم این اظهارات پاسخ مناسبی را دریافت کنند.

وی افزود: نباید فراموش کرد که فواد حسین پیش از این نیز با ادبیات مشابه و در قالب هایی دیگر به طرح چنین ادبیات غیردوستانه ای دامن زده بود. خاطرم هست در کنفرانس مطبوعاتی مشترک دی ماه سال گذشته با آقای امیرعبداللهیان وزیر امورخارجه کشورمان هم فواد حسین چندین بار هم از واژه «صراحت» و هم «انتقاد» در توصیف نوع رابطه فی مابین استفاده کرد. اتفاقا باید فواد حسین یادآور شد که این عراق و دولت آقای الکاظمی است که باید صراحت و شفافیت بیشتری از خود نشان دهد و از قضا جمهوری اسلامی ایران بر خلاف مدعای فواد حسین بیش از این انتظار صراحت در رفتار دولت عراق از زمان روی کار آمدن دولت جدید دارد. جمهوری اسلامی ایران به عنوان همسایه پرنفوذ عراق دارای منافع و دغدغه های امنیتی است که تاکنون فواد حسین و دولت الکاظمی پاسخ قابل قبولی به آنها نداده اند.

قیصری ادامه داد: هنوز و پس از گذشت چندین سال از ترور سردار سلیمانی در فرودگاه بغداد، دولت عراق توضیح روشنی از جزئیات این واقعه ارائه نداده است. از طرف دیگر دولت عراق نسبت به تحرکات اخیر اسرائیل در دشمنی و ضربه زدن به ایران از خاک اقلیم کردستان، یک وضعیت شترمرغی به خود گرفته است که اصلا قابل قبول نیست. هنگامی که از دولت مرکزی عراق خواسته شد در مقابل تحرکات اسرائیل از خاک عراق در منطق اقلیم مسئولیت پذیر باشد، مقامات عراقی با اظهار این موضوع که اقلیم در بسیاری از مسائل داخلی خودمختار است، از قبول مسئولیت شانه خالی کرده و زمانی که جمهوری اسلامی ایران خود راسا تحرکات اسرائیل را با حمله موشکی به پایگاه‌های مخفیانه این رژیم در اقلیم پاسخ داد، با واکنش دولت مرکزی عراق و همین آقای فواد حسین مواجه شد.

این کارشناس مسائل خاورمیانه اظهار داشت: با وجود این، نباید از نظر دور داشت که برخی از مقامات عراقی، زمانی که از تریبون های عربی اعلام موضع می کنند، اظهارات ملی گرا و عرب گرایانه بخشی از ژست سیاسی آنهاست. از این جهت معمولا در چنین اظهاراتی سویه مخالفت با جهان غیر عربی پررنگ می شود. چنانکه در همین اظهارات و صحبت های فواد حسین با تلویزیون مصری الغد که از جمله همین شبکه های تندرو و از مخالفان سرسخت ایران است، علاوه بر انتقاد از ایران، فوادحسین انتقادات تندی را نیز متوجه ترکیه به عنوان دیگر کشور غیر عرب منطقه کرد. نهایتا اینکه به هر حال همانطور که در جمهوری اسلامی ایران نیز دیدگاه های انتقادی نسبت به نوع روابط ایران و عراق در سال های اخیر وجود داشته است، باید پذیرفت که در سمت مقابل نیز چنین گرایش‌هایی حتی در بین برخی سیاسیون و گروه های شیعه وجود داشته و در آینده نیز وجود خواهد داشت. مساله مهم این که چنین مواضع و نگرش هایی نباید به جریان مسلط در روابط حسنه میان دو کشور تبدیل شود و یا روح همکاری و مودتی که میان دو ملت ایران و عراق وجود دارد را خدشه دار کرده و اخلالی در روابط ایجاد کند، وگرنه وجود اختلاف نظر و سلیقه امری بدیهی و رایج است.",چرایی حمله وزیر خارجه عراق به ایران؛ آغاز دوره «صراحت» در برابر «صراحت»
124,https://www.tabnak.ir/fa/news/1124378/مدودف-سواران-آخرالزمانی-در-راه-هستند-حمله-تند-زلنسکی-به-آلمان-از-روسیه-نترسیدهشدار-اوکراین-درباره-حمله-چین-به-تایوانحضور-سه-هزار-انگلیسی-در-اوکراین-برای-جنگ-علیه-روسیه,"نگرانی آمریکا از سرنوشت کمک‌های ارسالی به اوکراین

روزنامه وال استریت ژورنال به نقل از مقامات کنونی و سابق آمریکا گزارش داد، مقامات واشنگتن معتقدند که نظارت بر کمک‌های ارسال شده به اوکراین از ژانویه سال جاری میلادی به ارزش ۵۴ میلیارد دلار برای اطمینان از اینکه این کمک‌ها به سرقت نمی‌روند و یا مورد سوء استفاده قرار نمی‌گیرند، لازم است.

روزنامه وال استریت ژورنال در این گزارش به نقل از جان سپکو، بازرس کل ویژه در امور بازسازی افغانستان نوشت: حتی اگر یک دلیل خاص باشد، باز هم دزدی وجود دارد. سوء رفتار وجود دارد. پارتی‌بازی وجود دارد. تصمیمات احمقانه‌ای وجود دارند که اتخاذ می‌شوند. این ماهیت انسان است. تا چند سال آینده قرار است داستان‌هایی درباره اتلاف کمک‌ها، کلاهبرداری و سوء استفاده بخوانید.

براساس گزارش اسپوتنیک، در ادامه این گزارش آمده است: البته تاکنون هیچ موردی از تخلف مشاهده نشده است.

یکی از سخنگویان شورای امنیت ملی آمریکا به روزنامه وال استریت ژورنال گفت که کی‌یف به دولت جو بایدن، رئیس جمهوری آمریکا اطمینان داده که آنها نیز نگرانی‌های واشنگتن درباره مسئولیت سیستم‌های تسلیحاتی ارسال شده به اوکراین را درک می‌کنند.

با این حال، در این گزارش به نقل از یکی از مقامات آمریکا آمده است که واشنگتن اطلاع مستقیم اندکی درباره اینکه تجهیزات نظامی آمریکایی پس از تحویل داده شدن به دولت اوکراین سر از کجا درمی‌آورند، دارد.",مدودف: «سواران آخرالزمانی» در راه هستند!/ حمله تند زلنسکی به آلمان: از روسیه نترسید/هشدار اوکراین درباره حمله چین به تایوان/حضور سه هزار انگلیسی در اوکراین برای جنگ علیه روسیه
125,https://www.tabnak.ir/fa/news/1124382/۲-توصیه-برای-پیشگیری-از-ابتلا-به-تب-کریمه-کنگو,"یک متخصص بیماری‌های عفونی به بیان توصیه‌هایی برای پیشگیری از بیماری تب کریمه کنگو پرداخت.

به گزارش میزان، حمید عمادی در خصوص بیماری تب کریمه کنگو گفت: این بیماری از طریق خوردن گوشت دام آلوده منتقل می‌شود. مدت زیادی است که در کشور کشتارگاهای بهداشتی در اختیار داریم و آن دامی که در این کشتارگاه‌ها به صورت بهداشتی ذبح می‌شود، سالم است اما بخشی از دام‌ها به صورت غیرقانونی از کشورهای همسایه وارد کشور شده‌اند که باید در خصوص آن‌ها احتیاط شود.

این متخصص بیماری‌های عفونی با بیان اینکه اینکه عید قربان نزدیک است و ممکن است همچون گذشته دامی خریداری شود و در حیاط خانه و یا جایی به غیر از کشتارگاه ذبح شود افزود: اینگونه دام‌ها خطرناک هستند، خوردن گوشت در حال حاضر منعی ندارد فقط باید به این موضوع توجه داشته باشیم که گوشت بهداشتی که در کشتارگاه ذبح شده باشد را مورد استفاده قرار دهیم.

این پزشک متخصص با بیان اینکه در حال حاضر ذبح گوسفند در قصابی‌ها ممنوع است و همه قصابی‌ها از کشتارگاه لاشه گوسفند را تهیه می‌کنند و بر روی تمامی لاشه‌های بهداشتی گوسفندان مهر آبی رنگ خورده است، متذکر شد: اگر قصابی خودش اقدام به ذبح حیوان کند و یا دام در مکان دیگری به غیر از کشتارگاه سربریده شود احتمال دارد از آن دسته از دام‌هایی باشد که به صورت غیرقاونی وارد کشور شده و کنترل نشده است.

این استاد دانشگاه با اشاره به این موضوع که میکروب گوشت‌ اگر به طور کامل پخته از بین می‌رود و حتی اگر آلوده هم باشد سبب بروز بیماری نمی‌شود، ادامه داد: اگر گوشت به صورت خام مصرف شود ابتلا به این بیماری را به همراه دارد و از این رو باید از مصرف گوشت خام و نیمه پخته غیرمطمئن نظیر کباب کوبیده و جگر که ممکن است به ظاهر خوب پخته باشند اما اغلب به صورت نیمه پخته هستند، خودداری شود.

وی اظهار کرد: ذبح حیوان آلوده هم می‌تواند سبب انتقال بیماری شود چرا که خون دام آلوده است و چنانچه خون فرد ذبح کننده با خون حیوان آلوده مخلوط شود ابتلا به بیماری تب کریمه کنگو را به همراه دارد.",۲ توصیه برای پیشگیری از ابتلا به تب کریمه کنگو
126,https://www.tabnak.ir/fa/news/1124377/مزایا-و-راهنمای-خرید-اینترنتی-فرش-ماشینی,"تا همین چند سال پیش اگر صحبت از خرید فرش به صورت اینترنتی می شد، وحشت داشتیم که در قبال پولی که پرداخت می کنیم فرش باکیفیتی دریافت نکنیم. اما کم کم با توسعه ی فروشگاه های آنلاین و اقدام تولید کنندگان فرش به فروش مستقیم اینترنتی بدون واسطه از کارخانه، اعتماد به خرید آنلاین و خرید مستقیم فرش از کارخانه در سطح اینترنت شکل گرفت.

در حال حاضر، با دانستن مزایای خرید فرش به صورت اینترنتی و نکاتی که در هنگام خرید آنلاین باید رعایت کنید می توانید به تجربه خریدی عالی و مقرون به صرفه را داشته باشید.

مزایای خرید اینترنتی فرش

فکر کنید برای اتاق پذیرایی خانه تان یا جهیزیه به دنبال فرشی با طرح و نقش مورد نظرتان هستید؛ در این حالت شما باید تمام فرش فروشی هایی که می شناسید در شهرتان را بگردید و فرش مورد نظرتان را پیدا کنید، نکته قابل توجه این است که امکان دارد فرشی به طرح دلخواهتان در شهر خودتان یا در شهر های مجاورتان پیدا نکنید و به یکی از پیشنهاد های موجود راضی شوید.

حالا فکر کنید قصد خرید اینترنتی دارید و با دنیایی پر از طرح و نقشه رو به رو هستید. مشخصات کامل فرش های مورد نظرتان را مشاهده می کنید و در نهایت با کمترین مشکل فرش را درب خانه تان تحویل می گیرید.

به طور خلاصه مزایای خرید اینترنتی فرش عبارتند از

خرید بدون واسطه فرش از کارخانه

شما به راحتی در هر مکانی هستید می توانید با یک گوشی همراه یا هر رایانه ای که قابلیت اتصال به اینترنت همراه را دارد، خرید مستقیم و بدون واسطه فرش از کارخانه را در فروشگاه های اینترنتی مانند فرش یلدای کویر کاشان انجام دهید و فرش مورد نظرتان را با بهترین قیمت و مستقیما از خود کارخانه خریداری کنید.

دسترسی 24 ساعته و تمام وقت به خرید اینترنتی فرش

درهر زمانی از شبانه روز بدون در نظر گرفتن اینکه چه ساعتی است می توانید وارد فروشگاه های اینترنتی فرش شوید؛ در فروشگاه بچرخید و فرش مورد نظرتان را پیدا کنید. حتی اکثر فروشگاه ها پشتیبانی 24 ساعته دارند و این امکانی است درمورد فروشگاه های فیزیکی (حضوری) وجود ندارد.

صرفه جویی در هزینه سوخت و زمان

شما به همراه خرید اینترنتی می توانید در کوتاه ترین زمان با صرف هزینه ای ناچیز و استفاده از اینترنتتان و بدون درگیر شدن در شلوغی بازار، با یک کلیک فرش موردنظرتان را خریداری کنید.

تنوع گسترده خرید اینترنتی فرش

در فضای اینترنتی سایت های بسیاری وجود دارد و به همین علت می توانید انواع فرش های ماشینی، فرش کاشان، فرش دستباف و ... را با تنوع در رنگ، قیمت، طرح و نقشه ببینید.

امکان مقایسه فرش در سریع ترین زمان ممکن

در خرید اینترنتی فرش با گشت و گذار در فروشگاه ها و سایت های مختلف می توانید به راحتی از قیمت فرش مطلع شوید و در نهایت با قیمتی مناسب فرش را بدون سود و بدون واسطه خریداری نمایید.

اطلاع از نظرات مشتریان به صورت انلاین درباره خرید اینترنتی فرش

در سریع ترین زمانی که ممکن است، هنگام بررسی کالا می توانید نظرات خریداران دیگر را ببینید؛ در این صورت مقدار زمانی که صرف پرس و جو از در و همسایه و فامیل می کنید را با خواندن نظرات دیگر کاربران به دست می اورید. تجربه کاربران و خریداران دیگر بهترین راهنما در خرید فرش است.

راهنمایی خرید اینترنتی فرش ماشینی

فروشگاه اینترنتی یعنی جایی که شما محصولات متنوعی در زمینه های مورد نظرتان مانند فرش های 1500 شانه، فرش 1200 شانه و ... را با یک جست و جو بیابید؛ یعنی امکان اینکه از بین طرح های موجود با قیمت های مناسب و شرایطی همچون ارسال درب منزل فرش موردنظرتان را دریافت کنید وجود دارد. حتما از خود می پرسید از کجا بدانیم فروشگاه اینترنتی ای که از آن خرید می کنیم معتبر است یا نه؟

یکی از نشانه هایی که می توان به یک فروشگاه اینترنتی اعتناد کرد، داشتن نماد الکترونیک است. این نماد معمولا در پایین ترین بخش از صفحه وبسایت فروشگاه وجود دارد. وجود نماد الکترونیک یعنی یک موسسه ثالث مانند مرکز توسعه تجارت الکترونیکی، اعتماد به سایت مورد نظر را تضمین می کند.

اعطا این نماد بعد از دریافت کامل مشخصات و مدارک لازم و تایید شرایط لازم، صورت می گیرد. البته در صورت دیدن چنین نمادی باید روی آن کلیک کنید، صفحه مجوز مربوطه را مشاهده کنید. برخی صاحبان سایت ها از عکس این نماد برای پیشبرد اهداف خود استفاده می کنند. قیمت های ارزان، حراجی عجیب در دنیای فرش، دلیلی است تا با دقت بیشتری اقدام به خرید فرش کنیم.

نکته مهم دیگر که حتما باید توجه شود این است که در صورت یکسان نبودن طرح مورد نظر شما با طرح ارسالی امکان مرجوع کردن فرش وجود داشته باشد. قبل از خرید اینترنتی فرش بخش های درباره ما و تماس با ما را حتما باید مطالعه کنید و اطمینان حاصل کنید که شماره تلفن و اطلاعات صحت داشته باشد و از وبسایتی استفاده نمایید که قابل اعتماد باشد.

خرید اینترنتی جدیدترین مدل های فرش ماشینی از کارخانه

در سال های اخیر بسیاری از کارخانه های تولید کننده فرش ماشینی، به منظور رفاه حال خریداران اقدام به فروش اینترنتی جدیدترین مدل های فرش ماشینی به صورت مستقیم و بدون واسطه در سایت اینترنتی خود کرده اند.

در فروشگاه اینترنتی فرش یلدای کویر کاشان می توانید انواع فرش ماشینی از جمله 1200 شانه ، 1000 شانه و 700 شانه را با طرح ها و مدل های متنوع به صورت آنلاین سفارش داده و خرید خود را بدون دردسر انجام دهید.

با خرید اینترنتی فرش می توانید از خدمات متنوعی همچون بازگرداندن کالا،تعویض کالا، پاسخ به پرسش های متداول، خرید اقساطی، ضمانت بازگشت وجه و خرید بی واسطه برخوردار شوید.

همانطور که در بالا گفته شد امکان خرید فرش از کارخانه وجود دارد و شما می توانید پرفروش ترین انواع فرش ماشینی از جمله مدل های فرش 1200 شانه افشان خطیبی ، فرش 1200 شانه طرح حوض نقره، فرش 1200 شانه طرح افسانه و فرش 1200 شانه طرح آرشیا به صورت آنلاین سفارش داده و درب منزل تحویل بگیرید.

سخن آخر

اگر شما اصول خرید اینترنتی فرش را بدانید، خرید فرش یک کار لذت بخش خواهد بود. در آن صورت می توانید یک بازی تمام برد داشته باشد. خرید فرشی با کیفیت، با هزینه ی مناسب، به آسانترین روش ممکن؛ امروزه آرزوی تمام خریداران فرش است. خرید از فروشگاه های اینترنتی اصولی دارد. قدم اول انتخاب یک فروشگاه معتبر مانند فرش یلدای کویر کاشان است و قدم دوم انتخاب طرح و مدل مناسب. با دنبال کردن همین دو گام ساده شما می توانید یک خرید اینترنتی با اطمینان کامل را تجربه کنید.

انتهای رپرتاژ آگهی/",مزایا و راهنمای خرید اینترنتی فرش ماشینی
127,https://www.tabnak.ir/fa/news/1124380/برگزاری-آزمون-مدارس-سمپاد-در-۲۶-و-۲۷-خردادماه,"آزمون‌ ورودی مدارس سمپاد برای سال تحصیلی ۱۴۰۲-۱۴۰۱ برای پایه هفتم و دهم در روزهای پنج‌شنبه، ۲۶ و جمعه، ۲۷ خردادماه برگزار می‌شود.

به گزارش ایسنا، امسال برای پایه هفتم حدود ۱۹۰هزار نفر و پایه دهم حدود ۱۰۴ هزار نفر ثبت‌نام کرده‌اند که در ۲۳۰۰ حوزه اجرایی به رقابت خواهند پرداخت و در نهایت حدود ۱۸ هزار نفر در پایه هفتم و حدود ۱۳ هزار نفر در پایه دهم پذیرفته خواهند شد.

آنگونه که رئیس سازمان ملی پرورش استعدادهای درخشان اعلام کرده است آزمون‌ ورودی پایه هفتم، رأس ساعت ۹ صبح روز پنج‌شنبه مورخ ۲۶ خرداد ۱۴۰۱ و آزمون پایه دهم، رأس ساعت ۹ صبح روز جمعه مورخ ۲۷ خرداد ۱۴۰۱ برگزار می‌شود.

فردا چهارشنبه، ۲۵ خرداد، آخرین مهلت دریافت کارت ورود به جلسه آزمون ورودی پایه‌های هفتم و دهم مدارس استعدادهای درخشان است و داوطلبانی که قبلاً در سامانه ثبت‌نام کرده‌اند می‌توانند با مراجعه به سامانه azmoon.medu.ir کارت ورود به جلسه خود را دریافت کنند.

سؤالات آزمون پایه هفتم در دو دفترچه مجزا ارائه می‌شود. دفترچه شماره ۱، حاوی ۶۰ سؤال و زمان پاسخ‌گویی به سؤالات ۷۵ دقیقه و دفترچه شماره ۲، حاوی ۶۰ سؤال و زمان پاسخ‌گویی به سؤالات ۲۵ دقیقه است. محتوای آزمون پایه دهم نیز شامل دو دسته سؤالات استعداد تحلیلی و استعداد تحصیلی است که ۵۰ درصد امتیاز مربوط به استعداد تحلیلی و ۵۰ درصد مربوط به استعداد تحصیلی است که به ۵۰ سؤال استعداد تحلیلی ۵۰ دقیقه و به ۵۰ سؤال استعداد تحصیلی ۷۰ دقیقه زمان اختصاص می‌یابد.",برگزاری آزمون مدارس سمپاد در ۲۶ و ۲۷ خردادماه
128,https://www.tabnak.ir/fa/news/1124381/واکنش-عباس-عبدی-به-استعفای-عبدالملکی,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,واکنش عباس عبدی به استعفای عبدالملکی
129,https://www.tabnak.ir/fa/news/1124376/با-تندروها-برخورد-خواهد-شد,"معتقدم تاکنون اراده‌ای برای جمع کردن این بساط وجود نداشته و حالا هم خوشبین نیستم که در آینده نزدیک با آن برخورد شود. دلیلش را لااقل در جناح اصولگرا به خوبی فهم کرده‌ام. به‌طور مشخص و دقیق می‌گویم جناح اصولگرا برای حمله به رقیب، یک جریان تندرو پای کار لازم داشته که همیشه آن را به عنوان گروه فشار برای رسیدن به اهداف سیاسی خود یا جلوگیری از رسیدن حریف به اهدافش تربیت کرده. حتی اگر تربیت هم نکرده، به وجودش دلخوش و دلگرم است.

به گزارش «تابناک»، محمد مهاجری در اعتماد نوشت: در دوره ریاست‌جمهوری آقای سیدمحمدخاتمی، جنگ سرد میان دو جناح چپ و راست (اصلاح‌طلب و اصولگرا) به‌شدت رواج داشت. رسانه‌های دوطرف (عمدتا روزنامه‌ها و هفته‌نامه‌ها) به یکدیگر می‌تاختند و گاهی باران تهمت و ناسزا بود که از یک طرف بر سر طرف مقابل می‌بارید.

تا قبل از آنکه به دستور سعیدمرتضوی - قاضی وقت دادگاه مطبوعات- روزنامه‌های زنجیره‌ای جناح چپ تعطیل شود، بمباران این جناح بسیار سنگین‌تر از جناح راست بود. حملات نیز غیرمنصفانه و به دور از اخلاق صورت می‌گرفت و جناح چپ که تازه به قدرت رسیده بود اخلاق پیروزی را یا نمی‌شناخت، یا می‌شناخت و عمدا رعایت نمی‌کرد.

آن تندروی‌ها حتی اگر با تصمیم قاضی مرتضوی هم به پایان نمی‌رسید، به‌طور قهری پایانی ناگوار پیدا می‌کرد و دست بر قضا همین هم شد و برخی از چهره‌های بدخلق آن دوره بعدا از کشور خارج شدند و... که بماند.

جنگ، اما در جنگ سرد باقی نماند و زدوخوردهای خیابانی هم چاشنی دعواهای سیاسی شد. هر تجمعی که چپ‌ها راه می‌انداختند با درگیری‌هایی روبرو می‌شد که معمولا برنامه‌ریزی شده به نظر می‌آمد.

خوب به خاطر دارم که قرار بود جمعی از دانشجویان طرفدار اصلاحات در پارک لاله تهران (تقاطع خیابان کارگر و بلوار کشاورز) تجمع کنند. یکی از خبرنگاران کیهان به محل اعزام شد. عصر بود که خبرنگار اعزامی، دمغ و مبهوت به اتاقم آمد. از او خواستم واقعه را تعریف کند و سپس گزارش آن را بنویسد. خیلی ناراحت بود و وقتی ماجرا را بازگفت من هم مانند او شگفت‌زده شدم. حرفش این بود که تا حالا فکر می‌کردم درگیری‌هایی که جناح راست با چپ‌ها دارد، خودجوش و از روی اعتقاد است، اما امروز همه تصوراتم به هم ریخت. او در توضیح ماجرا اینگونه بیان کرد که پس از اتمام درگیری و متفرق شدن جمعیت، از خیابان ۱۶ آذر به سمت جنوب حرکت کردم و طول خیابان را پیمودم. در این مسیر همان افرادی را که در پارک در حال زدوخورد دیده بودم و حزب‌اللهی می‌پنداشتم‌شان، در گروهای ۴-۳ نفری در پیاده‌رو و کنار خیابان ایستاده بودند.

وقتی از کنار آنها رد شدم، می‌شنیدم که با ادبیات بسیار زشت و سخیف و حتی همراه با فحش‌های چارواداری باهم حرف می‌زنند. یقین کردم که آنها نه بچه حزب‌اللهی‌اند، نه وابسته به جناح راست و نه حتی متدین و متشرع، چراکه آنچه بر زبان‌شان جاری می‌شد فقط ادبیات لات‌ها بود.

همکار کیهانی من از دیدن و تعریف آن اتفاق، خیلی به‌هم ریخته بود به‌طوری‌که حتی نتوانست گزارش آن روز را قلمی کند.

به یقین، این‌جور افراد حتما در سوی مقابل (جناح چپ) هم حضور داشتند و اساسا دست‌های پنهانی برای به‌هم ریختن آرامش شهر، در پشت پرده فعال بودند که تقریبا تا اواخر دوره خاتمی هم ادامه یافت. البته منکر این نیستم که بخشی از افراد دو طرف واقعا با انگیزه‌های اعتقادی در تجمعات حضور می‌یافتند و شاید بعضا شعارهای تندی هم می‌دادند اما یقینا عامل درگیری یا تشدید درگیری، افرادی بودند که با سازماندهی و تشکیلات منسجم حضور می‌یافتند.

نه با اطلاع که براساس قراین و سوابق و نیز برمبنای تحلیل می‌توانم بگویم برخی تجمعات سال 88، یا توهین‌هایی که به برخی مراجع عظام قم شد یا کفش و مهرهایی که به سمت برخی مسوولان پرتاب شد از جنس همان اتفاقاتی است که در دوره اصلاحات شاهدش بودیم.

وقایع هفته پیش حرم امام خمینی و شعارهایی که علیه آقای سیدحسن خمینی سر داده شد (برای چندمین سال) در همان قالب گذشته قابل تحلیل است.

یعنی رفتاری ساماندهی شده وجود دارد که عده‌ای کاملا آگاهانه، گروه دیگری را که ساده‌لوحی پیشه می‌کنند به طرح شعارهای تند تشویق می‌کنند. حمله به سفارخانه‌های انگلیس و عربستان هم در همین مجموعه رفتار می‌گنجد.

معتقدم تاکنون اراده‌ای برای جمع کردن این بساط وجود نداشته و حالا هم خوشبین نیستم که در آینده نزدیک با آن برخورد شود. دلیلش را لااقل در جناح اصولگرا به خوبی فهم کرده‌ام. به‌طور مشخص و دقیق می‌گویم جناح اصولگرا برای حمله به رقیب، یک جریان تندرو پای کار لازم داشته که همیشه آن را به عنوان گروه فشار برای رسیدن به اهداف سیاسی خود یا جلوگیری از رسیدن حریف به اهدافش تربیت کرده. حتی اگر تربیت هم نکرده، به وجودش دلخوش و دلگرم است. جناح اصولگرا همواره سعی کرده از منافع این تندروها استفاده کند و هروقت برایش دردسر شده، با متصف کردنش به «گروه خودسر» خود را کنار بکشند...

الان اصلاح‌طلب‌ها به این دلیل که دست‌شان به جایی بند نیست نیاز به چنین لشکری ندارند اما جناح اصولگرا همچنان آن را دوست دارد.

مادام که اصولگرایان (نه فقط تشکل‌های سیاسی بلکه ساختارهای ایدئولوژیک) خود را نیازمند این جریان تندرو بدانند و به آنها بال و پر بدهند تا هم در عرصه برخورد فیزیکی و هم به صورت لشکر سایبری فعال باشند، برخورد قضایی- اطلاعاتی با آنها فقط یک لطیفه خنده‌دار است.",با تندروها برخورد خواهد شد؟
130,https://www.tabnak.ir/fa/news/1124379/روش-انتقال-آبله-میمون-تغییر-کرده-است,"دانشمندان معتقدند احتمالا روش انتقال آبله میمون تغییر کرده اما دلیل این تغییر را نمی‌دانند.

به نقل نیوز، قبل از شیوع اخیر ابتلا به آبله میمون معمولا فقط در مناطقی از غرب و مرکز آفریقا ثبت شده بود؛ با این حال در هفته‌های اخیر بیش از ۱۰۰۰ مورد از این بیماری در ۲۹ کشور ثبت شده است.

پیش از این اعتقاد بر این بود که تماس مستقیم و فیزیکی منبع اصلی انتقال است؛ به استثنای چند نمونه‌ که ویروس احتمالا از طریق ذرات معلق در هوا پخش شده بود.

بریتنی ال. کیموش، دانشیار دپارتمان بهداشت عمومی در دانشگاه سیراکیوز ایالات‌ متحده، گفت: اگرچه به‌ طور معمول آبله میمون به‌ عنوان یک ویروس معلق در هوا تصور نمی‌شود اما نحوه انتقال آن ممکن است تغییر کرده و متعاقبا باعث شیوع این بیماری شده باشد.

وی می‌گوید: انتقال آبله میمون از تماس مستقیم با بثورات پوستی بسیار ساده‌تر از تماس در معرض هواست. با این حال به نظر می‌رسد شیوع فعلی آبله میمون تا حدودی با شیوع‌های گذشته متفاوت است.

احتمال اینکه بیماران قبل از ظاهر شدن بثورات علائم بیماری عمومی داشته باشند، کمتر است و بثورات عموما شدت کمتری دارد. همچنین انتقال آن در جامعه نسبت به گذشته بیشتر است؛ یعنی مواردی که منبع عفونت در آن مشخص نیست. بنابراین ممکن است که نحوه انتقال در این مورد نیز تا حدودی متفاوت باشد. مهم است که به روز بمانید و از دستورالعمل‌های ارائه شده توسط مقامات بهداشت عمومی پیروی کنید زیرا این شیوع همچنان در حال گسترش است.

با توجه به ماهیت غیرمعمول شیوع دانشمندان در ابتدا مشکوک بودند که ویروس ممکن است به شکل قابل انتقال‌تری جهش یافته باشد؛ با این حال توالی‌های ژنومی مورد مطالعه از شیوع این بیماری این نظر را تایید نمی‌کند.

همچنین این سوال وجود دارد که آیا این ویروس می‌تواند از طریق جنسی منتقل شود یا خیر. برخی اما نه همه نیز به رابطه جنسی مرتبط است. دانشمندان هنوز در حال تحقیق در این مورد هستند.

آیا ماسک‌ها می‌تواند جلوی انتشار را بگیرد؟

در روزهای اخیر بحث‌هایی در مورد چگونگی انتقال ویروس در هوا وجود داشته است و متعاقبا اینکه آیا پوشیدن ماسک می‌تواند به مهار شیوع کمک کند یا خیر. هیچ نمونه‌ای از انتقال هوابرد در شیوع فعلی وجود نداشته که کارشناسان از آن اطلاع داشته باشند؛ با این حال در گذشته رخ داده است.

کارشناسان قبلا گفته بودند مواردی که به نظر می‌رسد آبله میمون از طریق ذرات معلق در هوا پخش شده، ممکن است ناشی از انتقال مایعات تاول معلق در هوا باشد.

مراکز کنترل و پیشگیری از بیماری‌ها قبلا راهنمایی‌هایی را منتشر کرده بود که به مسافران توصیه می‌کرد برای کمک به مهار شیوع این بیماری از ماسک استفاده کنند اما پس از مدتی این موضوع حذف شد و در بیانیه‌ای اعلام شد این توصیه را حذف شده زیرا باعث سردرگمی شده است.

با این حال این موضوع با واکنش‌هایی در شبکه‌های اجتماعی مواجه شد. دانشمندان این مراکز را متهم کرده‌اند که همه چیز را گیج‌کننده‌تر می‌کنند.

به عنوان نمونه اپیدمیولوژیست و اقتصاددان سلامت، اریک فیگل دینگ، در این مورد توییتی نوشت و به دولت بریتانیا اشاره کرد که آبله میمون را به‌ عنوان یک ویروس معلق در هوا با پیامدهای بالا فهرست کرده است.

حتی اگر آبله میمون بتواند در هوا منتقل شود، کارشناسان می‌گویند که با کووید بسیار متفاوت است.

کیموش در توییت خود نوشت: ماسک‌ها می‌توانند از انتشار آبله میمون جلوگیری کنند. آبله میمون می‌تواند از طریق قطرات تنفسی پخش شود اما معمولا فقط در موارد مواجهه طولانی‌مدت چهره به چهره. این ممکن است در میان کارکنان مراقبت‌های بهداشتی که از بیماران آلوده مراقبت می‌کنند یا در بین اعضای خانواده رخ دهد.

اگر شما کارمند مراقبت‌های بهداشتی هستید که موارد آبله میمون را درمان می‌کنید یا کسی در خانواده شما مبتلا به آبله میمون است، پوشیدن ماسک علاوه بر سایر اقدامات پیشگیری از عفونت به جلوگیری از شیوع آبله میمون کمک می‌کند. با این حال برای عموم مردم استفاده از ماسک در برابر ویروس‌های رایج‌تری مانند کووید یا آنفلوانزا بسیار موثرتر و ضروری است.",روش انتقال آبله میمون تغییر کرده است
131,https://www.tabnak.ir/fa/news/1124373/کاهش-۳۹درصدی-مراجعه-مشتریان-ایران‌خودرو-به-نمایندگی‌ها-رشد-۱۱درصدی-کیفیت-محصولات-بهبود-۱۰درصدی-کیفیت-در-زمان-تحویل,"به گزارش «تابناک» به نقل از ایکوپرس- شاخص مراجعات یک‌ماهه مشتریان به شبکه خدمات پس از فروش محصولات ایران خودرو در ماه‌های ابتدایی امسال در مقایسه با دی ماه سال ۱۴۰۰ نیز کاهش ۱۴ درصدی داشته است.

همچنین بر پایه گزارش شرکت بازرسی کیفیت و استاندارد ایران برای بازه زمانی اردیبهشت ماه امسال، براساس کاهش امتیاز منفی صورت گرفته، سطح کیفی محصولات تولید شده در فروردین و اردیبهشت ۱۴۰۱ با رشد ۱۱ درصدی نسبت به دی ماه سال گذشته و رشد ۱۳ درصدی نسبت به میانگین امتیاز محصولات تولیدی سال گذشته در مسیر ارتقای کیفیت و کسب رضایتمندی مشتریان قرار گرفته است.

بر پایه این گزارش، در گروه خودروهای سبک و وانت نیز رشد ۸ درصدی سطح کیفی محصول نیوپیکاپ فوتون ایران خودرو دیزل نسبت به دی ماه ۱۴۰۰ به ثبت رسیده است.

ارتقای سطح کیفی سبد محصولات گروه صنعتی ایران خودرو، منجر به بهبود ۱۰ درصدی شاخص کیفیت خودرو در زمان تحویل در دو ماهه ابتدایی امسال شده است.

دستاوردهای گروه صنعتی ایران خودرو در مقوله کیفیت محصولات، ماحصل سیاست گذاری و هدایت گری موثر مدیرعامل و مشارکت همگانی کارکنان است.

بهره برداری از سرمایه گذاری های صورت گرفته در نوسازی تجهیزات خطوط تولیدی، هم افزایی و تعریف برنامه‌های کیفی مشترک با سازندگان قطعات و تعریف و اجرای برنامه های متعدد ارتقای کیفیت در واحدهای مختلف زنجیره ارزش گروه صنعتی ایران خودرو از حوزه تامین تا خدمات پس از فروش را به دنبال داشته است.",کاهش ۳۹درصدی مراجعه مشتریان ایران‌خودرو به نمایندگی‌ها/ رشد ۱۱درصدی کیفیت محصولات/ بهبود ۱۰درصدی کیفیت در زمان تحویل
132,https://www.tabnak.ir/fa/news/1124375/دولت-از-نتایج-تصمیم‌های-دولت-احمدی‌نژاد-درس-بگیرد,"به گزارش «تابناک» به نقل از نامه نیوز، شرایط در حوزه مذاکرات با صدور قطعنامه شورای حکام علیه ایران و البته خاموش‌شدن دوربین‌های نظارتی آژانس از سوی ایران قدری مبهم شده است و مشخص نیست سرنوشت مذاکرات و برجام چه می‌شود.

غلامرضا ظریفیان، فعال و تحلیلگر سیاسی، درباره این موضوع گفت: «در عرصه بین‌المللی برخی کشورها تحت تأثیر رژیم صهیونیستی تمایل ندارند مسئله برجام به جمع‌بندی برسد به همین دلیل می‌بینیم که موانعی بر سر راه مذاکرات ایجاد می‌شود. در داخل ایران هم از گذشته نوعی نگاه منتقدانه‌ای نسبت به مذاکرات وجود داشته که با روی کارآمدن دولت آقای رئیسی این جریان قدرت یافته‌اند. باور آنها آن است که باید در قبال قدرت‌های جهانی با زبان قدرت سخن بگوییم تا آنها نتوانند امتیاز بیشتری بگیرند. حاصل این دو نگاه در خارج و داخل کشور شرایط کنونی را ایجاد کرده است».

او ادامه داد: «واقعیت این است که تجربه چندین‌ ساله نشان می‌دهد نباید به هر دلیلی در عرصه دیپلماسی منفعل عمل کنیم؛ چه فضای دیپلماتیک ظالمانه باشد یا نه. البته امروز تا حدی بسیاری از مسئولان همین نگاه را دارند و حتی آنان که در دولت آقای روحانی انتقادهای شدیدی مطرح می‌کردند، امروز دریافته‌اند که باید با زبان دیپلماتیک با جهان سخن گفت».

این فعال سیاسی همچنین بیان کرد: «تصور من این است که اگر ما از تمام ظرفیت‌های کشور و نظام استفاده کنیم و اراده‌ای برای به نتیجه‌رسیدن مذاکرات داشته باشیم، می‌توانیم موضوع را به بهترین شکل حل‌وفصل کنیم. به هر حال همه باید بدانیم که مشکلات اقتصادی داخلی زیاد است و راهی جز رفع تحریم‌ها وجود ندارد. امروز رژیم صهیونیستی از تمام امکانات خود استفاده می‌کند تا مذاکرات به نتیجه نرسد؛ در این شرایط ما باید بدانیم که اگر می‌خواهیم این رژیم به خواسته‌اش نرسد و اگر تمایل داریم وضعیت اقتصادی‌مان مطلوب شود، باید شرایط را به نفع خودمان تغییر دهیم».

ظریفیان در پایان گفت: «به هر حال امیدوارم دولت آقای رئیسی از تجربیاتی که در دو دولت قبل یعنی دولت‌های آقایان روحانی و احمدی‌نژاد وجود داشت، استفاده کند. امید دارم آقای رئیسی تجربه آنچه در دولت احمدی‌نژاد رخ داد استفاده کند و نتایج برخی تصمیم‌های آن دولت را به یاد بیاورد و با در نظرداشتن تمام اینها بهترین تصمیم را اتخاذ کند».",دولت از نتایج تصمیم‌های دولت احمدی‌نژاد درس بگیرد
133,https://www.tabnak.ir/fa/news/1124374/طرح-اصلاح-قانون-استفاده-دستگاه‌ها-از-نماینده-حقوقی,"دکتر جلیل مالکی در خصوص طرح اصلاح قانون استفاده برخي دستگاه ها از نماينده حقوقی گفت: در شرایطی که سالیانه هزاران کارآموز وکالت توسط کانون های وکلای دادگستری و مرکز وابسته به قوه قضائیه از طریق آزمون ورودی و صدها کارآموز و وکیل از میان قضات و کارشناسان حقوقی دستگاه های دولتی بدون آزمون جذب می شوند و در شرایطی که بناهست با اجرای طرح تسهیل صدور برخی از مجوز های کسب و کار سالیانه بر تعداد پذیرفته شدگان ازمون وکالت افزوده شود و در شرایطی که بیش از ۴۰ درصد از وکلای جوان دادگستری در بحران بیکاری به سر می برند و توانایی اجاره یک دفتر به صورت گروهی را ندارند، طرحی در کمیسیون حقوق و قضائی مجلس مطرح شده است که به موجب آن بنا هست با کاستن ظرفیت های محدود کار وکلای جوان، به جای استفاده از آنها که تحت سخت ترین شرایط کارآموزی و اختبار پروانه وکالت گرفته اند، نمایندگان حقوقی فاقد آموزش و بی تجربه در یک ساختار پر مناقشه و در حالی که هم قوه محترم قضائیه و هم نهاد وکالت به عنوان متولیان امر مخالف ان هستند ، دعاوی اشخاص حقوقی را به عهده بگیرند!

وی ادامه داد: یکی از شعارهای تهیه کنندگان این طرح که متأسفانه به شیوه خاص در ذهن مخاطبین القا می شود و از این به بعد هم شاهد گسترش ان در رسانه ها خواهیم بود، گران بودن مراجعه به وکلای دادگستری برای متولیان بخش خصوصی اعم از بنگاه های اقتصادی بزرگ و شرکت های کاغذی و صد هزار تومانی است. این در حالیست که صرفنظر از صحت و سقم این ادعای شگفت انگیز، در حال حاضر نه تنها بخش عمده ای از دعاوی بخش های خصوصی و دولتی توسط وکلای دادگستری با نازلترین حق الوکاله طرح و تعقیب می شود و در بسیاری از موارد موجبات استثمار انها را فراهم نموده است، بلکه طیف وسیعی از وکلای با تجربه و آموزش دیده دادگستری آماد گی دارند که دعوی شرکت های تولیدی و غیر تولیدی را با تعرفه مصوب قوه قضائیه و حتی پایین تر از آن قبول وکالت کنند . بنابراین در شرایطی که کشور سالهاست بر روی نهاد وکالت و تربیت وکیل دادگستری سرمایه گذاری کرده است و این نهاد آمادگی تأمین نیاز های بخش دولتی و خصوصی را با حداقل حق الزحمه دارد، تحمیل یک طرح غیر ضرور و ایجاد یک ساختار پر هزینه و موازی بر خلاف منطق و سیاست های کلی قانونگذاری چه پیامی برای جامعه در بر دارد ؟ امیدوارم نمایندگان محترم مجلس بدون توجه به فشارهای وارده ، از تصویب چنین طرحی که ثمره ای جز ایجاد هرج و مرج در نظام حرفه ای حقوقی ندارد، خود داری فرمایند.

البته با توجه به ضرورت تبیین تالی فاسدهای طرح مذکور ، انتظار می رود همه صاحب نظران و اساتید و حقوقدانان کشور با روشنگری و تحلیل ، تبعات این طرح را برای مردم و نمایندگان محترم فراهم نمایند .",طرح اصلاح قانون استفاده دستگاه‌ها از نماینده حقوقی
134,https://www.tabnak.ir/fa/news/1124372/تصویر-هوایی-زیبا-از-مشکین-شهر-اردبیل,مشکین شهر در شمال غربی ایران و در مرکز اردبیل قرار دارد. فاصله آن با تهران ۸۳۹ کیلومتر است. مشگین شهر به عنوان دومین شهر بزرگ اردبیل نیز شناخته می‌شود.,تصویر هوایی زیبا از «مشکین شهر» اردبیل
135,https://www.tabnak.ir/fa/news/1124370/۱۳-کشته-و-مجروح-در-سانحه-رانندگی-در-بزرگراه-زاهدان,"به گزارش «تابناک» به نقل از فارس، فریبرز راشدی گفت: حوالی ساعت ۰۰:۲۵ دقیقه بامداد سه شنبه ۲۴ /۰۳/ ۱۴۰۱ تماس تلفنی یکی از همشهریان زاهدانی خبر از برخورد سه خودرو سواری پژو ۴۰۵، پارس و سمند رابه مرکز کنترل اورژانس ۱۱۵ اطلاع داد که بلافاصله ۵ دستگاه آمبولانس به محل حادثه اعزام شدند.

رئیس اورژانس پیش بیمارستانی دانشگاه علوم پزشکی زاهدان ادامه داد: متاسفانه در این حادثه که در بلوار خلیج فارس زاهدان رخ داد یک نفر دردم جان باخت و ۱۲ نفر دیگر از حادثه دیدگان با وضعیت جسمانی وخیم به بیمارستان خاتم الانبیاء (ص) زاهدان منتقل شدند.

محمد رضا میرادی رئیس بیمارستان خاتم ا لانبیاء (ص) زاهدان نیز گفت: بلافاصله پس از ورود مصدومین به این بیمارستان، اقدامات درمانی آغاز شد، اما متاسفانه به دلیل وخامت اوضاع جسمانی ۴ نفر از این افراد، آمار فوتی‌های این حادثه تاسفبار به ۵ نفر رسید.

محمد رضا میرادی با تقدیر از زحمات همکاران پزشک، پرستار و پشتیبانی بخش‌های اورژانس، جراحی، ارتوپدی، icu، و اتاق عمل این بیمارستان، در خصوص دیگر آسیب دیدگان این حادثه گفت: در حال حاضر دو نفر در بخش icu، دو نفر دربخش جراحی، یک نفر بخش ارتوپدی و سه نفر دیگر با دریافت خدمات درمانی با حال مساعد ترخیص شدند.",۱۳ کشته و مجروح در سانحه رانندگی در بزرگراه زاهدان
136,https://www.tabnak.ir/fa/news/1124368/سرویس-سفر-اشتراکی-در-راه-است,"اکنون تعداد سفرهای اسنپ در شهر تهران از مرز یک میلیون سفر روزانه گذشته و با توجه به این حجم از سرویس شرایط برای پیدا کردن مبداها و مقصدهای مشترک و راه‌اندازی سرویس اشتراکی مهیا شده است. در سفر اشتراکی مسافرانی که مسیری مشابه دارند می‌توانند با یک خودروی مشترک سفر کنند تا علاوه بر کمک به کاهش ترافیک و آلایندگی‌ها، سفری مقرون‌‌به‌صرفه داشته باشند.

افق‌های تازه در بازار حمل‌ونقل کشور

براساس گزارش عملکرد اسنپ در سال ۱۴۰۰، مجموع سفرهای اسنپ خودرو در سال گذشته ۸۲۰,۰۸۹,۶۴۷ بوده است. با توجه به کامل شدن توسعه‌ی جغرافیایی و به بلوغ رسیدن تاکسی‌های اینترنتی در کشور، تیم توسعه اسنپ افق‌های جدیدی را در بازار حمل‌ونقل ایران طراحی و اجرا خواهد کرد.

اسنپ در مسیر راهکارهای پایدار

بدون شک یکی از مسئولیت‌های اجتماعی اسنپ، به عنوان یک سرویس حمل‌ونقل، انتخاب راهکارهای پایدار برای کاهش آسیب‌های زیست‌محیطی خواهد بود. به همین دلیل این سامانه در حال بررسی و امکان‌سنجی ورود خودروهای برقی به بازار است و در همین راستا با شرکت‌های خودروسازی داخلی در حال مذاکره برای واردات این خودروهاست. پیشتر نیز اسنپ‌باکس به صورت آزمایشی موتورسیکلت برقی را به ناوگان خود در شهر مشهد اضافه کرده است و توسعه‌ این بخش به سایر شهرها از جمله ماموریت‌های اسنپ‌باکس خواهد بود. استفاده از موتورسیکلت‌های برقی در حمل‌و‌نقل شهری علاوه بر اینکه به حفظ محیط زیست کمک می‌کند، حمایت از تولیدکنندگان و صنعت‌گران داخلی نیز محسوب می‌شود.

راه‌اندازی سرویس «سفر اشتراکی» و همچنین امکان‌سنجی ورود خودروهای برقی به بازار کشور به عنوان اهرم‌های رشد اسنپ در گام‌های بعدی این شرکت در حوزه‌ی حمل‌ونقل خواهند بود.

انتهای رپرتاژ آگهی/",سرویس سفر اشتراکی در راه است
137,https://www.tabnak.ir/fa/news/1124369/کارخانه-کربنات-سدیم-فیروزآباد-۱۴-ساعت-پس-از-حادثه,حوالی ساعت ۱۷ عصر دیروز دوشنبه ۲۴ خرداد، به دلیل نشت گاز از منبع آمونیاک کارخانه کربنات سدیم شهرستان فیروزآباد فارس، حادث شد.,کارخانه کربنات سدیم فیروزآباد ۱۴ ساعت پس از حادثه
138,https://www.tabnak.ir/fa/news/1124367/تمام-دوربین‌های-پایتخت-فعال-است,"به گزارش «تابناک» به نقل از ایسنا، مهدی چمران پیش از برگزاری هفتادمین جلسه علنی شورای شهر تهران در جمع خبرنگاران درباره مصوبه شورای شهر تهران مبنی بر تخصیص ۲۵ درصدی عوارض ساختمانی گفت: در حال حاضر این مصوبه توسط شهرداری تهران اجرایی شده، البته با توجه به مشکلاتی که برای سامانه‌های شهرداری تهران ایجاد شد احتمال تمدید این مصوبه نیز وجود دارد. البته پیش از این نیز شورای شهر تهران به شهرداری این اجازه را داده بود که به مدت ۱۵ روز زمان اجرای این مصوبه را تمدید کند.

وی در خصوص پیگیری موضوع ساختمان‌های ناایمن شهر تهران نیز گفت:‌ قطعا موضوع ساختمان‌های ناایمن تهران موضوعی پیچیده است که در همین رابطه جلساتی نیز با دادستانی برگزار شده است و به نتایج خوبی نیز رسیده‌ایم. بی‌تردید ایمن‌سازی ساختمان‌های ناایمن باید محقق شود. امیدواریم این مسئله با سرعت جدی پیگیری شود البته اقداماتی در حوزه ارسال اخطار برای ساختمان‌های ناایمن انجام شده ولی در مجموع امیدواریم در یک زمان‌بندی مناسب و با پیگیری این موضوع، ساختمان‌های ناایمن تهران ایمن‌سازی شود.

رئیس شورای اسلامی شهر تهران در بخش دیگری از صحبت‌های خود درباره پرداخت حقوق پرسنل شهرداری تهران نیز اظهار کرد: شهرداری تهران بر مبنای قوانین و مقررات در این حوزه عمل می‌کنند. این در شرایطی است که در حال حاضر برخی از ارگان‌ها مشکلاتی تحت عنوان پرداخت مزایا و حقوق دارند.

چمران ضمن رد خبر خاموش شدن دوربین‌های سطح شهر تهران گفت:‌ در حال حاضر تمام دوربین‌ها به صورت آنلاین فعال هستند و تردد خودروها در محدوده طرح ترافیک و کاهش آلودگی هوا ثبت و ضبط می‌شود.",تمام دوربین‌های پایتخت فعال است
139,https://www.tabnak.ir/fa/news/1124365/کالابرگ-یا-یارانه-نقدی-علم-اقتصاد-چه-می‌گوید,"تابناک اقتصادی: در حالی که قرار بود سیاست ارز ۴۲۰۰ تومانی، معیشت مردم را بهبود ببخشد، با کسری بودجه ارزی حاصل از اعطای ارز ۴۲۰۰ تومانی، موتور رشد فزاینده تورم سریع‌تر شد و سیاست حمایتی با ارز ۴۲۰۰ تومانی و اعطای یارانه به کالا، تورم را تشدید و سفره مردم را کوچک‌تر از قبل کرد. استقراض از بانک مرکزی و خرید ارز بازار آزاد برای اعطای ارز ۴۲۰۰ تومانی در سال ۱۳۹۹ نیز از موارد دیگری بود که تورم اقتصاد ایران را به رقم کم‌سابقه ۵۰ درصد رساند.



منشا همه این معضلات نیز به سیستم معیوب حمایت از مصرف‌کننده برمی‌گردد، زیرا برای حمایت از مصرف‌کننده، به جای یارانه مستقیم به مصرف‌کننده، یارانه به کالا و به ابتدای زنجیره پرداخت می‌شود و در نتیجه در هر نقطه از زنجیره توزیع، امکان قاچاق یا انحراف وجود دارد.



اعطای یارانه ارزی به ابتدای زنجیره ارز ۴۲۰۰ در دولت روحانی و ارز چندنرخی در کشور ما، چندین بار به وقوع پیوسته است و در هر نوبت نیز بدون پرداخت یارانه برای حفظ معیشت مردم، پایان می‌یافت.



با وجود این دولت سیزدهم، نه تنها معیشت مردم را بازیچه سیاسی‌کاری‌های خود نکرد، بلکه با ارائه برنامه زمان‌بندی مناسب، سازوکار حمایت از سبد معیشت خانوار را تغییر داد و از اعطای ارز چندنرخی در اقتصاد و یارانه به کالاها، یارانه ارزی معیشتی مردم را به مستقیم به خود مردم منتقل کرد.

امیرمحمد تهمتن پژوهشگر حوزه اقتصادی درباره نقش اعطای ارز ۴۲۰۰ تومانی در ایجاد فساد و رانت در زنجیره تولید کالا به تابناک اقتصادی گفت: شواهد مختلف در دنیا نشان داده است که مدیریت باید از جنس تامین کنندگی باشد و نه مداخله، به این معنا که ما در علم اقتصاد براین باوریم که بازار می‌تواند کار کند و پیامد‌های اجتماعی خوبی رقم بزند، مگر در چند مورد که آن موارد هم استثنا هستند، در واقع اصل بر این است که بازار کار کرده و تامین و بهینه اجتماعی را به هم نزدیک کند.



وی با اشاره به اینکه دولت باید تنظیم گری داشته باشد، گفت: منظور از تنظیم گری مداخله نیست. در علم اقتصاد ما معتقدیم که دولت و حاکمیت باید نقش داور را داشته باشد و قواعد و چهارچوب‌های زمین بازی را برای بازیکنان اقتصادی تعیین کند، اما متاسفانه شرایط پیش آمده در کشور، نتیجه مداخله دولت و حاکمیت است نه تنظیم گری. این مداخله به پشتوانه درآمد‌های نفتی به شکل نگه داشتن دستوری قیمت‌ها بود و رفته رفته با شدت گرفتن تحریم‌ها و بازار کم درآمد نفتی، تصمیمات دولت را به سمت تک نرخی کردن ارز سوق داد، زیرا دولت دیگر توان پاسخگویی برای پایین نگه داشتن قیمت‌ها را نداشت.



تهمتن اضافه کرد: دولت برای اینکه بتواند از نظر مالی یارانه‌های عظیمی که به کالا‌ها و خدمات مختلف از جمله نان، گندم، برق، گاز، آب و... پرداخته می‌شود را تامین کند، پول چاپ کرد که این اقدام در عرصه‌های مختلف اثر منفی گذاشت و مهمترین تاثیر آن هم گرفتن قدرت تصمیم گیری از بخش خصوصی بود.



وی اضافه کرد: به دلیل وجود مشکلات متعدد، انگیزه سرمایه گذاری در بخش خصوصی کم و باعث شد به رغم وجود پتانسیل‌ها و زیرساخت‌ها در کشور، انگیزه سرمایه گذاری کسب‌وکار‌ها درخارج از کشور بیشتر شود و ما شاهد بهره‌وری پایین نیروی کار و سرمایه و در نهایت خروج و مهاجرت نخبگان از کشور باشیم. در نهایت همه این عوامل دست به دست هم داد و باعث تضعیف و آسیب پذیری تولید در کشور شد.



وی اقدام دولت سیزدهم در سازوکار انتقال یارانه کالا‌های اساسی به خود مصرف کننده را اقدام پسندیده‌ای دانست و افزود: آن شکل یارانه دادن که ما در دولت‌های قبل تجربه کردیم را شاید بتوان در دنیا بی‌نظیر دانست، زیرا نتیجه آن تورم افسار گسیخته فعلی است که رفته رفته آسیب‌های خود را بیشتر آشکار کرده است. اصلاح نظام یارانه، علاوه بر منفعت بردن بیشتر مردم به دلیل پرداخت یارانه مستقیم به آن‌ها، برای رشد تولید و بهره‌وری اقتصاد نیز بسیار مثبت خواهد بود.



تهمتن یارانه را در جهت حمایت از فقرا عنوان کرد و افزود: یارانه یک مکانیسم است که شرایط را برای افراد و اقشار آسیب پذیر و ضعیف‌تر جامعه بهتر و مطلوب‌تر کند، ولی ما شاهد دریافت تمامی قشرها از یارانه ارز ترجیحی و انواع یارانه‌ها بودیم. باتوجه به ایدئولوژی که حاکمیت و دولت دارد، شاید این اقدام توجیه شود، اما خوشبختانه در این دولت ما شاهد اصلاح در نحوه توزیع یارانه هستیم.



وی در پاسخ به این که آیا یارانه باید به افراد داده شود یا خیر؟ گفت: پرداخت یارانه به افراد از جنبه اقتصاد خرد بهتر است و به جای اینکه دولت در قیمت‌ها دست کاری کند، معادل ریالی و تومنی افزایش قیمت‌ها را به صورت یارانه به مردم بپردازد. علم اقتصاد این حرکت را تایید می‌کند، چون در علم اقتصاد ما بر این باوریم که قیمت‌ها مهمترین عاملی هستند که در بازار اثر می‌گذارند و به هیچ وجه دستکاری در قیمت‌ها نباید اتفاق بیفتد، دست کاری در قیمت باعث می‌شود مصرف کننده و تولیدکننده راه خود را گم کنند و اساسا مکانیزم بازار مختل شود.



تهمتن افزود: هدف سیاست گذاری حذف ارز ۴۲۰۰ تومانی هدف بسیار مبارکی است، زیرا می‌خواهد اصلاحات اقتصادی انجام دهد تا همزمان با حفظ رفاه مردم، حال اقتصاد را خوب کند، اما آیا به این فکر شده است که رقم یارانه به بهبود معیشت مردم کمک خواهد کرد یا خیر؟ آیا باید به سرپرست خانوار پرداخت شود و یا خانم خانوار؟ زیرا به دلیل کنترل بیشتر هزینه‌ها توسط خانم ها، شاید پرداخت این مبلغ به آن‌ها بیشتر به معیشت کمک خانوار کند.



وی درباره نحوه پرداخت یارانه نقدی به افراد گفت: مهمترین سوال این است که این یارانه به صورت نقدی یا اعتبار پرداخت شود؟ افراد با دریافت اعتبار، می‌توانند وام دریافت کنند تا بتوانند کالای با دوام مثل چرخ خیاطی یا وسیله کشاورزی تهیه کنند که منجر به اشتغال زایی شود. برای بهبود معیشت خصوصا روستائیان بهترین راه کمکی است که منجر به ایجاد اشتغال شود؛ باید به همه این موارد توجه داشت.



این کارشناس اقتصادی تصریح کرد: اگر سیاست گذار دغدغه اصلاح اقتصادی همراه با حفظ رفاه مردم را دارد، علوم رفتاری یک نقطه شرط برای آن می‌گذارد که آیا این پرداخت و راهکار‌ها منجر به بهبود شرایط می‌شود یا خیر. اگر این سوال را از یک اقتصاددان نئوکلاسیک بپرسید حتما پاسخ خواهد داد که بله افراد منافع خود را مدنظر دارند و بهترین تصمیم را برای خود می‌گیرند و بهتر است تصمیم گیری و چگونگی خرج شدن آن را به خودشان بسپاریم، اما از دیدگاه علوم رفتاری اینطور نیست و معتقدند که انسان‌ها ممکن است که خطا در انتخاب داشته باشند.



تهمتن با اشاره به ضعف‌های سازوکار کالابرگ الکترونیک و دلایل ارجح دانستن آن گفت: اقتصاد رفتاری با کالابرگ موافق‌تر است، اما از نگاه اقتصاد خرد، تجربه نشان داده است هرگونه مداخله از این جنس یعنی کالابرگ یا مداخله قیمتی کارآیی ندارد و به شدت رد می‌شود. منظور از مداخله قیمتی همان قیمت گذاری دستوری است که کاهش رفاه حاصل از این نوع رفتار بسیار زیاد است.



وی تصریح کرد: علم اقتصاد نشان می‌دهد که اعطای سهمیه و یا سهمیه بندی به صورت کالابرگ باعث می‌شود رفاه مطلوب و مورد نظر به وجود نیاید. قیمت‌ها در مسیر صعودی حرکت می‌کنند و دادن کالابرگ به بهترشدن شرایط کمک نمی‌کند. معتقدم بهترین راه اصلاح ارز ۴۲۰۰ تومانی، اعطای یارانه به شکل اعتبار است که درباره آن توضیح دادم.",کالابرگ یا یارانه نقدی؛ علم اقتصاد چه می‌گوید؟
140,https://www.tabnak.ir/fa/news/1124366/دو-نفتکش-ایرانی-در-سواحل-سوریه-پهلو-گرفتند,"به گزارش «تابناک» به نقل از فارس، روزنامه سوری الوطن به نقل از منابع آگاه از پهلو گرفتن دو نفتکش ایرانی در سواحل سوریه در روز گذشته (دوشنبه، ۱۳ ژوئن) خبر داد و نوشت که این امر، اولین نشانه‌های فعال شدن خط اعتبار جدید بین ایران و سوریه است.

این روزنامه به نقل از منابع آگاه در تهران نوشت که وصول نفتکشها به صورت طبیعی، طبق جدول‌های زمانبدی‌شده مشخص و بدون تاخیر ادامه خواهد یافت.

این روزنامه نوشت: به گفته این منابع، دلیل تاخیر در ورود نفتکشهای ایرانی به آبهای سوریه طی ماه‌های گذشته، ناشی از اصلاحاتی است که در سازوکار خط اعتباری بین دو کشور پس از تشکیل دولت جدید در ایران رخ داده است. تسریع در فعال‌سازی توافقات یکی از موضوعات مورد بحث بشار اسد رئیس جمهور سوریه در سفر اخیرش به تهران بود که این سفر به حل و فصل قرارداد فنی و تسریع در ارسال نفت کمک کرد و دو نفتکشی که دیروز وارد شدند؛ نخستین ثمره این سفر است که شاهد همکاری‌های اقتصادی بیشتر دو کشور خواهد بود.",دو نفتکش ایرانی در سواحل سوریه پهلو گرفتند
141,https://www.tabnak.ir/fa/news/1124364/بلینکن-ایران-سریع-درباره-پایبندی-به-برجام-تصمیم-بگیرد,"وزیر امور خارجه آمریکا در یک کنفرانس خبری با همتای کره‌ای‌اش با تلاش برای مقصر جلوه دادن ایران به خاطر وقفه در مذاکرات وین، مواضع کشورش را درباره تحولات اخیر در این زمینه شرح داد.

به گزارش «تابناک» به نقل از ایسنا از وبگاه وزارت امور خارجه آمریکا، آنتونی بلینکن در یک کنفرانس خبری مشترک با پارک جین، همتای کره‌ای خود در پاسخ به سوالی درباره احیای توافق هسته‌ای[برجام] گفت: کارهای زیادی‌ انجام شد تا ببینیم می‌توانیم به پایبندی دوجانبه به برجام بازگردیم یا نه. با اتحادیه اروپا، با شرکای اروپایی و چین و روسیه در مدت یک سال گذشته همکاری کرده‌ایم. اساسا به ایران بستگی دارد که تصمیم بگیرد می‌خواهد در این توافق مشارکت کند یا نه، چون بیشتر کار ملحق شدن دوباره به این توافق تکمیل شده است.

بلینکن افزود: اما آنچه شاهدش بوده‌ایم، این بوده که ایران به دخیل کردن مسائلی فراتر به این مذاکرات ادامه داده است و چنین چیزی در این موقعیت هیچ جایی ندارد. بنابراین، آن‌ها اگر می‌خواهند با چیزی که مورد مذاکره قرار گرفته است پیش برویم، چیزی که امکانش وجود دارد اگر ایران بخواهد، به سرعت کارش پایان بگیرد، باید تصمیم بگیرند و باید سریع این کار را انجام دهند.

وزیر امور خارجه آمریکا در ادامه درباره تحولات رخ داده در زمینه همکاری ایران با آژانس بین‌المللی انرژی اتمی در پی تصویب قطعنامه‌ای به تلاش آمریکا و کشورهای اروپایی برجام علیه ایران در شورای حکام آژانس، گفت: مسلما وظایف ایران ذیل مقررات منع اشاعه تسلیحات اتمی در قبال تعهداتش نسبت به آژانس، از جمله تعهداتی که مدت زیادی از عمل به آن‌ها سر باز زده است، تا جایی که ابراز آن برای آژانس از طریق قطعنامه شورای حکام اهمیت داشته، با وجود عدم پایبندی ایران به آن‌ها، مایه نگرانی عمیقی است. حالا ایران در واکنش به آژانس اقداماتی به طور مثال خاموش کردن دوربین‌های نظارتی آژانس را انجام داده که همه چیز را چالش‌ برانگیزتر می‌کند، از جمله بازگشت به برجام را.

او در این راستا گفت: یکی از منافع مهم برجام، جامع‌ترین و کامل‌ترین مقررات نظارتی و بازرسی‌ای بود که تا به حال در هر توافق کنترل تسلیحاتی وجود داشته است. اگر ایران در حالا مختل کردن این هم باشد، دیگر فکر می‌کنم امکان بازگشت به پایبندی را بیشتر کاهش می‌دهد. بنابراین، به خود ایران بستگی دارد و فکر می‌کنم به زودی شاهد این خواهیم بود که با اقداماتش دنبال چه چیزی است. اقداماتی که شاهدش بوده‌ایم، دل‌گرم‌کننده نبوده‌اند.

به گزارش ایسنا، اظهارات بلینکن درباره مذاکرات احیای توافق هسته‌ای در وین در پی این مطرح می‌شود که مذاکرات وین چند ماه است به دنبال برخی تحولات ایجاد شده در مناسبات سیاسی بین‌المللی در پی حمله روسیه به اوکراین و وجود برخی مسائل حل نشده میان آمریکا و ایران در جریان مذاکرات، با وقفه مواجه شده است.

اخیرا نیز آمریکا و کشورهای اروپایی برجام با اقدامی که بر تنش‌های موجود در زمان وقفه در مذاکرات افزوده است، قطعنامه‌ای را علیه ایران در شورای حکام آژانس بین‌المللی انرژی اتمی ارائه کردند که هفته پیش به تصویب رسید.

۳۰کشور رای موافق، ۲ کشور (چین و روسیه) رای مخالف و ۳ کشور (هند، لیبی و پاکستان) رای ممتنع دادند.

در پیش‌نویس این قطعنامه آمده بود: شورای حکام از ایران می‌خواهد که هرچه فوری برای اجرای تعهدات قانونی‌اش اقدام و بدون اتلاف وقت به پیشنهاد مدیرکل آژانس بین‌المللی انرژی اتمی برای همکاری بیشتر جهت شفاف‌سازی و حل‌وفصل مسائل باقی‌مانده پادمانی عمل کند.

ایران در پی تصویب این قطعنامه گفته بود، پاسخ آن «قاطع و متناسب» خواهد بود.

بهروز کمالوندی، سخنگوی سازمان انرژی اتمی روز چهارشنبه گذشته اعلام کرد: تصمیم بر این شد تا بخشی از همکاری‌های فراتر از پادمان که جزو تعهدات ما نبود و بر مبنای حسن نیت انجام می‌شد، متوقف شود مثلا ضبط برخی از فعالیت‌ها توسط دوربین‌های آژانس و دستگاه سنجش غنای برخط و فلومتر آژانس در ایران.

کمالوندی گفت که امروز دستور داده شد تا فعالیت این دوربین‌ها قطع شود، البته در گذشته هم قرار نبود اطلاعات این دوربین‌ها مگر در حالت پذیرش شرایط ایران، به آنها داده شود. مبنای این کار هم قانون اقدام راهبردی برای لغو تحریم‌ها و صیانت از منافع ملت ایران است.

سازمان انرژی اتمی نیز در پی این، با انتشار ویدیویی از خاموشی تعداد قابل توجهی از دوربین‌های نظارتی آژانس بین المللی انرژی اتمی خبر داد. در این ویدیو نشان داده می‌شود که اپراتورها، برق متصل به دوربین‌های فراپادمانی را قطع می‌کنند.

سعید خطیب‌زاده، سخنگوی وزارت امور خارجه ایران در نشست خبری روز گذشته‌اش درباره مذاکرات وین و تحولات چند روز اخیر با تاکید بر اینکه تمام اقدامات ایران برگشت پذیر است، گفت: اگر همین فردا در وین توافق نهایی شود تمام اقدامات ایران در ارتباط با کاهش تعهدات برجامی از لحاظ فنی برگشت پذیر است و آنچه که برگشت ناپذیر است تروریسم اقتصادی آمریکا و همراهانش علیه ملت ایران است. درد و رنجی که آنها بر مردم ایران اعمال کردند برگشت ناپذیر است.

خطیب زاده تصریح کرد: توافق در دسترس و ممکن است. اگر آمریکا دو کار انجام دهد. اول اینکه از این توهم اهرم سازی عبور کند و دوم اینکه بپذیرد به تعهدات خود ذیل برجام و قطعنامه ۲۲۳۱ شورای امنیت سازمان ملل عمل کند و اگر چنین موضوعی صورت بگیرد همین فردا می‌توانیم به وین برویم و توافق را نهایی کنیم.

او افزود: آنچه که مشخص است این است که آمریکا می‌خواهد مذاکرات را تطویل کنن و برخی موضوعات دوجانبه را از طریق وین حل کند. این دار و دسته‌سازی و کارهایی که با سه کشور اروپایی در این چارچوب انجام می‌شود تبانی پشت پرده‌ای است که قصد دارند که از طریق فشار آنچه را که ما تاکید داریم در توافق اجرایی نشود.",بلینکن: ایران سریع درباره پایبندی به برجام تصمیم بگیرد!
142,https://www.tabnak.ir/fa/news/1124363/بایدن-برای-ریاست-جمهوری-سال-۲۰۲۴-نامزد-می‌شود,"به گزارش «تابناک» به نقل از ایسنا، به نقل از صدی البلد، کارن ژان پیر، سخنگوی کاخ سفید در توییتی نوشت: همانطور که رئیس جمهور بارها گفته است، قصد دارد در انتخابات ریاست جمهوری سال ۲۰۲۴ نامزد شود.

جو بایدن، رئیس جمهور آمریکا در صحنه داخلی با مشکلاتی از جمله بحران اقتصاد و تورم بالا در آمریکا که بزرگترین تورم در ۴۰ سال اخیر می‌باشد، علاوه بر جنگ روسیه با اوکراین مواجه است.

مجله آمریکایی فارن پالیسی همچنین نوشت که علاوه بر این خطرات بزرگ، خطر نژادپرستی و تروریسم داخلی در آمریکا و کشتار دسته جمعی نیز وجود دارد.

بایدن قبلاً از کنگره خواسته بود تا قانونی را تصویب کند که به منظور جلوگیری از شیوع تیراندازی‌های دسته جمعی در آمریکا، از جمله حوادث اخیر در نیویورک، تگزاس و اوکلاهاما، استفاده از سلاح‌های تهاجمی را ممنوع می‌کند.",بایدن برای ریاست جمهوری سال ۲۰۲۴ نامزد می‌شود
143,https://www.tabnak.ir/fa/news/1124362/آبله-میمون-از-طریق-هوا-منتقل-نمی‌شود,"به گزارش «تابناک» به نقل از خبرگزاری صدا و سیمابه نقل از روابط عمومی دانشگاه علوم پزشکی شهیدبهشتی، ""علیرضا ناجی"" افزود: بر این اساس ویروس آبله میمون به طور معمول از طریق تماس نزدیک با زخم و یا لوازم آلوده به ترشحات آن منتقل می‌شود.

رییس مرکز تحقیقات ویروس شناسی دانشگاه علوم پزشکی شهید بهشتی تاکید کرد: ویروس آبله میمون ممکن است از طریق قطرات تنفسی از بدن دفع و منتقل شود، اما نمی‌تواند مسافت‌های طولانی در هوا را طی و افراد را آلوده کند

""علیرضا ناجی"" گفت: سازمان بهداشت جهانی نیز اعلام کرد اگرچه انتقال ""کوتاه بُرد"" از طریق هوا در آبله میمون غیر معمول به نظر می‌رسد، اما این احتمال وجود دارد و اتخاذ اقدامات احتیاطی ضروری است.

رییس مرکز تحقیقات ویروس شناسی دانشگاه علوم پزشکی شهید بهشتی تصریح کرد: انگلیس همچنین آبله میمون را در فهرست «بیماری‌های عفونی با عواقب بالا» قرار داده است که می‌توانند از طریق هوا پخش شود، انتقال هوابرد ممکن است مسیر اصلی انتقال نباشد و یا خیلی کارآمد نباشد، اما همچنان ممکن است رخ دهد.

""علیرضا ناجی"" افزود: پرسشگری در مورد انتقال ویروس آبله میمون از طریق هوا مهم است، زیرا در تعاقبش به نوبه خود منجربه توصیه‌هایی برای زدن ماسک، تهویه هوا و سایر اقدامات حفاظتی در صورت ادامه شیوع بیماری خواهد شد.

رییس مرکز تحقیقات ویروس شناسی دانشگاه علوم پزشکی شهید بهشتی افزود: آبله میمون به خوبی مورد مطالعه قرار نگرفته است و موارد گاه به گاه انتقال از طریق هوا برای ویروس آبله که ریشه کن شده و نزدیکترین خویشاوند آبله میمون است، گزارش شده است.

عضو هیأت علمی دانشگاه علوم پزشکی شهید بهشتی گفت: بر این اساس هنگامی که یک ویروس در بزاق یا در مجرای تنفسی وجود دارد، مثل آبله میمون، می‌تواند در هنگام صحبت کردن، آواز خواندن، سرفه یا عطسه به صورت قطرات تنفسی دفع شود، این قطرات ممکن است سنگین باشند و در فاصله کم بر روی اشیاء یا افراد بیفتند، یا ممکن است کوچک و سبک باشند و برای مدت‌ها و فواصل طولانی در هوا باقی بمانند.

""علیرضا ناجی"" افزود: قبول ارزیابی CDC تا حدی به این بستگی دارد که آیا ویروس فقط در قطرات بزرگ وجود دارد یا در قطرات بسیار کوچک به نام آئروسل هم وجود دارد؟ ظاهرا هیچ مبنایی برای این منطق که ویروس فقط از طریق قطرات بزرگ منتقل می‌شود و خطر عفونت را فقط در فواصل نزدیک ایجاد می‌کند وجود ندارد.

عضو هیأت علمی دانشگاه علوم پزشکی شهید بهشتی تاکید کرد: در شیوع آبله میمون در نیجریه در سال ۲۰۱۷، عفونت در دو کادر درمان رخ داد که هیچ تماس مستقیمی با بیماران نداشتند، تعداد کمی از بیماران در شیوع کنونی نمی‌دانند که چه زمانی و چگونه به این ویروس مبتلا شده اند. بحث مشابهی در ابتدای همه گیری جهانی کرونا، زمانی که مرکز کنترل بیماری‌های آمریکا و سازمان جهانی بهداشت بر انتقال با قطرات تنفسی بزرگ به عنوان راه اصلی تمرکز داشتند، آغاز شد، اما به زودی مشخص شد که آئروسل‌ها از راه‌های عمده انتقال ویروس کروناسارس-۲ هستند.",آبله میمون از طریق هوا منتقل نمی‌شود
144,https://www.tabnak.ir/fa/news/1124361/برخورد-خشن-گشت-ارشاد-حجاب-را-به-خطر-می‌اندازد,"باید مراقب بود برخورد با بی‌حجابی به گونه‌ای نباشد که با هیاهو و بگیر و ببند و داد و بیداد به روح و حیثیت زن تعرض کنیم.

به گزارش «تابناک»، روزنامه رسالت نوشت: برخی برخوردها از قبیل گشت ارشاد در سطح جامعه و در موقعیت‌های قدری غیر رسمی جامعه نیز موجبات وهن قانون و فلسفه حجاب و عفاف را فراهم می‌آورد و تنها به‌عنوان ابزاری نمادین در جهت برقراری حجاب یا مقابله با بی‌حجابی خواهد بود که تجربه چندین ساله حکایت از عدم توفیق و تالی‌فاسدهای متعدد این طرح دارد.

گشت ارشاد تاکنون نه‌تنها نتوانسته از حجاب، صیانت کند بلکه بذر نفرت و کینه بین قشری از جامعه پراکنده است. نیروی انتظامی و گشت ارشاد، منطقا باید بخش کوچکی از اعمال قانون حجاب را به خود اختصاص دهد. به این صورت که اگر اقدامات دیگر انجام شد و باز هم نمونه‌ای از بی‌قانونی مشاهده شد، نیروی انتظامی توسط گشت ارشاد وارد عمل شود.

قرار نبود گشت ارشاد تنها روش مقابله حاکمیت با این پدیده باشد. گشت ارشاد حکم جراحی را دارد که باید تنها در مواقع لزوم از آن استفاده کرد؛ بگذریم که در اوضاع و احوال کنونی وضع به گونه‌ای شده که گشت ارشاد به کل کارآیی خود را از دست داده است. استمرار برخورد کریه، رفع تکلیفی و خشن گشت ارشادی قانون حجاب را بیشتر به خطر خواهد انداخت.

اکتفا به گشت ارشاد برای مقابله با بی‌حجابی اشتباه است اما خود گشت ارشاد هم به شکل نادرست و کاریکاتوری اجرا می‌شود. برخوردهای گشت ارشادی حاصل قطع شدن رابطه سیاست‌گذار با مجری سیاست است.

دغدغه سیاست‌گذار مقابله با بدحجابی است؛ اما مجری سیاست هر کس را که در دسترس است یا زورش برسد اعمال قانون می‌کند. در این میان ممکن است که کسی به تور گشت بخورد که حجابش آن‌قدرها هم بد نیست و در عوض کسی که حجابش چندمرتبه بدتر است اتفاقی برایش رخ ندهد.

آنچه برای سیاست‌گذار دغدغه است حفظ فرهنگ جامعه است اما این برای مجری سیاست چندان موضوعیتی ندارد؛ او می‌خواهد رفع تکلیف کرده باشد و به همین دلیل کار به خشونت، عدم دقت به ظرافت‌ها و در مواقعی اهمال‌کاری می‌کشد. وقتی پیوند سیاست‌گذار با مجری منقطع است، سیاست‌گذار نیازی به پاسخگویی هم ندارد.

در این حالت فلسفه قانون به فراموشی سپرده می‌شود و تنها جسدی از آن باقی می‌ماند که آن هم به شکلی ناقص عمل می‌کند. در حال حاضر گشت ارشاد جز اینکه برای سپاه رسانه‌ای دشمن اسلحه فراهم می‌کند و به او محتوا برساند، فایده جدی دیگری ندارد.

گشت ارشاد همچنین گسل‌های جامعه را تعمیق کرده و بین گروه‌های مختلف جامعه تناقض و نفرت ایجاد خواهد کرد.

اینکه مسئله حجاب تبدیل به شکاف اجتماعی نشود؛ دغدغه رهبر معظم انقلاب است. ایشان در دیدار علما و روحانیون خراسان شمالی در سال نود و یک می‌فرمایند: «خانم‌هایی بودند که در عرف معمولی به آنها می گویند «خانم بدحجاب»؛ اشک هم از چشمش دارد می ریزد. حالا چه کار کنیم؟ ردش کنید؟ مصلحت است؟ حق است؟ نه! دل، متعلق به این جبهه است؛ جان، دلباخته‌ به این اهداف و آرمان هاست. او یک نقصی دارد. مگر من نقص ندارم؟ نقص او ظاهر است، نقص های این حقیر باطن است؛ نمی‌بینند. «گفتا شیخا هر آنچه گویی هستم / آیا تو چنان که می‌نمایی هستی؟». ما هم یک نقص داریم، او هم یک نقص دارد. با این نگاه و با این روحیه برخورد کنید. البته انسان نهی از منکر هم می‌کند؛ نهی از منکر با زبان خوش، نه با ایجاد نفرت.»

آیا گشت ارشاد مصداق نهی از منکر با ایجاد نفرت نیست؟ سردار دل‌ها حاج‌قاسم سلیمانی نیز التفات ویژه‌ای به جلوگیری از پاره‌پاره شدن جامعه حتی به بهانه حجاب دارد و می‌گوید: «من و آدم‌های خودم! من و رفقای خودم! من و مریدهای خودم! این بی‌حجاب است! این باحجاب است! این چپ است! آن راست است! این اصلاح‌طلب است! او اصولگراست! خب پس چه کسی را می‌خواهید حفظ کنید؟! همان دختر کم‌حجاب دختر من است… دختر ما و شماست…»

برخوردهای سخت و خشن گشت ارشادی مخالف رویکرد این بزرگان جبهه انقلاب است. از اساس حکم حجاب در اسلام برای دفاع از زن است. اسلام برای اینکه زن از تعرض مصون بماند حجاب را واجب کرده و باید مراقب بود برخورد با بی‌حجابی به گونه‌ای نباشد که با هیاهو و بگیر و ببند و داد و بیداد به روح و حیثیت زن تعرض کنیم.",برخورد خشن گشت ارشاد، حجاب را به خطر می‌اندازد
145,https://www.tabnak.ir/fa/news/1124360/زندگی-در-خانه‌های-اشتراکی-پناهگاه-جدید-مستاجرها,"تب بالای اجاره‌بها در پایتخت، بعداز آنکه گروهی از مستاجرها را روانه کلان‌شهر همسایه کرد- مهاجرت اجباری اجاره‌نشین‌ها در اوایل امسال به کرج- اکنون واکنش دوم در بازار اجاره را موجب شده است. مستاجرها برای پوشش هزینه۱۴۰۱ اجاره‌نشینی در تهران، گزینه «اجاره‌نشینی مشارکتی» را در قالب زندگی در آپارتمان‌های اشتراکی در دستور کار قرار داده‌اند.

به گزارش «تابناک» به نقل از دنیای اقتصاد، تورم اجاره طبق آخرین آمار رسمی مربوط به میانه بهار امسال، بعداز بازگشت خفیف از قله تاریخی - حدود ۵۲درصد در اواسط زمستان پارسال- در حال حاضر روی سطح ۴۶درصد ایستاده به این معنا که روند کاهش دما در این بازار متوقف شده است.

با این حال، میزان تورم اجاره به مراتب بالاتر از تورم عمومی و تورم مسکن است و این نامعادله نادر در بازار مسکن باعث شده است هزینه اجاره‌نشینی از استطاعت اکثریت مستاجر‌ها فراتر رود. بررسی‌های «دنیای‌اقتصاد» نشان می‌دهد سه علت اصلی در شکل‌گیری این سطح از تورم اجاره نقش دارد. تنظیم واقعی بازار اجاره مسکن- و نه تنظیم کاغذی یا دستوری- نیازمند سیاستگذاری مناسب است.

مستاجر‌های پایتخت‌نشین در مواجهه با ادامه تشنج در بازار اجاره‌بها، پناهگاه جدیدی برای خود ایجاد کردند. بررسی رفتار مستاجران در بازار پرالتهاب اجاره مسکن تهران نشان می‌دهد پس از «مهاجرت به شهر‌های بزرگ حومه مانند کرج»، دومین واکنش گروهی از مستاجران به تب بالای اجاره‌بها به شکل «اجاره‌نشینی مشارکتی» در بازار مسکن مشهود شده است. مقصود از اجاره‌نشینی مشارکتی، سکونت دو خانوار در یک آپارتمان اجاره ای، حتی در برخی محله‌های گران‌قیمت شهر نظیر بخش‌های غیرمصرفی واقع در مناطق یک و دو است.

تصمیم به مهاجرت به کرج نخستین واکنش مستاجران مستاصل از دهک‌های میان‌درآمد به تشنج اجاره‌بها در تهران بود که «دنیای اقتصاد» در نسخه نهم خرداد ماه جزئیات آن را در گزارشی با عنوان «مهاجرت استانی مستاجر‌های تهرانی» تشریح کرده بود. اما در هفته‌های اخیر واکنش گروه دیگری از مستاجران در مواجهه با بازار پر‌التهاب اجاره‌بها بررسی شده که نشان‌دهنده یک انتخاب تقریبا بی‌سابقه از سوی آنهاست. «اجاره‌نشینی مشارکتی دو خانوار در یک واحد آپارتمان» انتخابی است که آن‌ها جایگزین مهاجرت از تهران کرده‌اند.

هرچند در نگاه اول و کلی، موضوع اجاره‌نشینی مشارکتی بیش از هر چیز یادآور انتخاب خانه‌های دانشجویی یا اقامتگاه‌هایی است که اغلب در مناطق متوسط رو به پایین تهران برای سکونت دو یا چند دانشجو یا کسانی که با انگیزه شغلی به‌طور موقت و برای مدت چند سال قصد سکونت در پایتخت را دارند، است. اما آنچه اکنون در بازار مسکن رخ می‌دهد، چیزی فراتر از این تعریف اجاره‌نشینی مشارکتی است.

تحقیق میدانی «دنیای اقتصاد» از فعالان بازار اجاره مسکن نشان می‌دهد در بهار امسال گروهی از مستاجران که توان پرداخت اجار‌ه‌های افزایش یافته در محله‌های مختلف تهران را نداشته‌اند و در عین حال بنا به دلایل مختلف «مهاجرت از تهران به حومه» نیز انتخاب آن‌ها نبوده است، ناگزیر واکنش دیگری به بازار ملتهب اجاره‌بها نشان دادند و آن سکونت در خانه‌های اجاری مشترک بود.

بر خلاف روال سال‌های گذشته که چنین انتخابی فقط در مورد خانه‌های دانشجویی یا پانسیون‌های شغلی صورت می‌گرفت، اکنون شهروندانی دست به این انتخاب می‌زنند که سال‌هاست به صورت انفرادی در خانه‌های واقع در مناطق متوسط و حتی متوسط به بالای تهران سکونت داشته‌اند؛ اما امسال دیگر از عهده پرداخت هزینه‌های سنگین اجاره خانه در محله‌های مطلوب خود بر نمی‌آیند. انتخاب این گروه سکونت مشترک دو خانوار با نسبت خویشاوندی نزدیک در یک خانه اجاری است.

به عنوان مثال سکونت یک فرزند اعم از متاهل یا مجرد قطعی که پیش‌تر در خانه اجاری دیگری سکونت داشته است، به‌طور مشترک با والدین در یک واحد آپارتمان رواج زیادی پیدا کرده و پرداخت اجاره‌بها نیز میان دو عضو خویشاوند و هم‌خانه تقسیم شده است.

سکونت مشترک خاله و خواهرزاده در یک خانه و موارد دیگری از این دست که توسط واسطه‌های فعال در بازار اجاره شناسایی شده است، حتی در مناطق یک و بخش‌های نسبتا لوکس منطقه دو مثل سعادت‌آباد نیز وجود دارد؛ به ویژه با توجه به اینکه اجاره‌های مسکن در این منطقه بعضا ماهانه تا چند ۱۰ میلیون تومان است.

البته در مناطق متوسط تهران مثل چهار و پنج که کانون اجاره‌نشینی به شمار می‌آید نیز این پدیده وجود دارد، اما تسری آن به دهک‌های متوسط رو به بالای ساکن در مناطق گران‌قیمت تهران یک رخداد نادر و تامل‌برانگیز است.

اینکه دهک‌های متوسط رو به بالا که سابقه چند سال اجاره‌نشینی در بهترین واحد‌های مسکونی اجاری تهران را داشته‌اند، اکنون برای حفظ کیفیت نسبی شرایط سکونتی خود ناگزیر به اجاره مشترک خانه شده‌اند، رخدادی است که نشان‌دهنده عمق وخامت حال بازار اجاره‌بها و شرایط تورمی اعجاب‌انگیزی است که در این بازار حاکم شده است؛ اما افزون بر این آثار و تبعات بیرونی، تب بالای اجاره‌بها را در آمار‌های رسمی نیز می‌توان رهگیری کرد.

در حالی که میانگین تاریخی تورم نقطه‌ای اجاره‌بها در شهر تهران در طول سه دهه گذشته حدود ۲۲ درصد بوده است، در سال‌های اخیر تب تند این بازار سبب قله‌زنی تورم اجاره شد.

آمار‌های رسمی نشان داد آذر ۱۴۰۰ رشد نقطه‌ای اجاره مسکن در مقایسه با ماه مشابه سال قبل از آن به رقمی بین ۵۱ تا ۵۲ درصد رسید و تورم اجاره‌بها در قله تاریخی جدیدی قرار گرفت.

این روند در زمستان پارسال و بهار امسال اندکی نوسان کاهشی داشته، اما در میانه بهار امسال همچنان تورم اجاره در نزدیکی قله قرار دارد و نرخ آن ۴۶ درصد بوده است.

اما حال و روز امروز اجاره‌بها در تهران چطور است؟ در حال حاضر روند صعود از قله متوقف شده، اما حرکت نزولی هم تقریبا توقف کرده است؛ وضعیتی که می‌توان از آن به «درجا زدن تورم اجاره مسکن پایتخت در قله» یاد کرد. این وضعیت ویژه را می‌توان در نمودار منتشر شده در گزارش امروز نیز رهگیری کرد. در حال حاضر تورم اجاره‌بها که همواره تابعی از نرخ تورم عمومی و نیز تورم مسکن بوده است، از این دو پیشی گرفته و مقدار بیشتری دارد.

بررسی روند تاریخی ۳۰ سال گذشته بازار اجاره مسکن تهران نشان می‌دهد تقریبا در اغلب اوقات به جز برخی مقاطع «پساجهش مسکن» تورم اجاره‌بها رقمی بین تورم عمومی و تورم مسکن بوده است. اما حتی در وضعیت پساجهش مسکن و در سال‌های رکود پس از اوج‌گیری معاملات و قیمت مسکن در سیکل‌های رونق - رکود قبلی نیز هنگامی که میزان تورم اجاره برای مدت کوتاهی از تورم عمومی و تورم مسکن پیشی گرفته، فاصله بین تورم اجاره با دو تورم دیگر اندک بوده است؛ وضعیتی که با آنچه اکنون رخ داده، کاملا متفاوت است.

در حال حاضر گسل عمیقی بین سه نرخ تورم اجاره، تورم مسکن و نیز تورم عمومی شکل گرفته که این فاصله زیاد، آن‌طور که در نمودار نیز مشخص است، در دوره‌های گذشته پساجهش سابقه نداشته است. علت بروز این وضعیت در وهله اول، واکنش طبیعی بازار برای تنظیم «نسبت قیمت به اجاره مسکن» یا همان نسبت معروف P/ R است.

این نسبت همواره در دوره‌های قبلی رکود - رونق مسکن رقمی بین ۱۴ تا حدود ۲۵ واحد بوده است؛ در حالی که با توجه به جهش بی‌سابقه قیمت مسکن در سال‌های اخیر، نسبت مذکور از محدوده مورد انتظار همیشگی نیز فراتر رفت و حتی به بیش از ۳۰ واحد رسید. طبعا باید رابطه قیمت مسکن و اجاره‌بها به نحوی تعدیل شود و مقادیر بیشتر یا کمتر از سطوح متعارف این نسبت نمی‌تواند پایدار بماند. اما چگونگی تعدیل این نسبت نیز مهم است. تعدیل نسبت مذکور می‌تواند به شکل افزایش مخرج این نسبت یعنی اجاره‌بها، کاهش صورت کسر مذکور یعنی قیمت یا ترکیبی از هر دو رخداد مذکور باشد.

شرایط حال حاضر بازار مسکن نشان می‌دهد نسبت P/ R بیشتر از هر وقت دیگری در حال تعدیل به واسطه افزایش مخرج کسر یعنی رشد اجاره‌بها است. در توضیح علل جهش تقریبا بی‌سابقه اجاره‌بها طی سال‌های اخیر در تهران می‌توان به موارد متعددی اشاره کرد، اما در این میان سه عامل اصلی وجود دارد که اثر آن‌ها بر تغییرات نرخ اجاره‌بها به مراتب از عوامل دیگر بیشتر بوده است.

عامل اصلی و اول، جهش قیمت مسکن از سال ۹۷ است که روند آن تا اواخر سال ۹۹ نیز ادامه پیدا کرد و، چون تورم اجاره عموما تابعی از نرخ تورم مسکن است، این موضوع سبب شد میانگین سطوح اجاره مسکن در پایتخت تغییر چشمگیری نسبت به وضعیت پیش از جهش داشته باشد.

عامل دوم جهش تقریبا بی‌سابقه اجاره‌بها، وضعیت تورم عمومی است. تورم اجاره‌بها همواره تابعی از تورم مسکن و نیز تورم عمومی است و با توجه به اینکه در سال‌های اخیر نرخ تورم عمومی نیز در اغلب مقاطع زمانی افزایشی بوده است، این موضوع بر میزان تورم اجاره مسکن نیز اثر افزایشی داشته است.

البته معمولا تورم اجاره با قدری فاصله زمانی نسبت به نرخ تورم عمومی و تورم مسکن واکنش نشان می‌دهد، اما در بلندمدت عموما تورم اجاره بیشتر از تورم عمومی و کمتر از تورم مسکن عمل می‌کند؛ وضعیتی که اکنون تحت تاثیر تورم بی‌سابقه اجاره‌بها قرار گرفته و تورم اجاره دیگر نه میان دو نرخ مذکور، بلکه بالاتر از آن‌ها قرار دارد.

در طول چهار سال گذشته شرایط خاص حاکم بر بازار مسکن تهران سبب شده عملا فنر اجاره‌بها فشرده شود؛ در واقع وقتی نرخ تورم عمومی و نیز تورم مسکن به‌طور همزمان روند افزایشی پرشتابی را طی می‌کند، به‌طور خودکار گویی بازار اجاره‌بها مثل یک فنر که در معرض فشرده شدن است، عمل می‌کند و با گذشت مدتی، این فنر فشرده یکباره رها و عملکرد جهشی آن در نرخ‌های رایج اجاره‌بها منعکس می‌شود.

سومین عامل تاثیرگذار بر بازار ملتهب اجاره‌بها نیز ناظر بر تعیین سقف دستوری برای میزان افزایش اجاره‌بهاست که اثر آن در یک سال اخیر مشهود شد. هرچند سابقه تعیین سقف دستوری برای میزان افزایش اجاره‌بها در قرارداد‌های تمدیدی، راه‌حلی موقتی بود که دولت برای کمک به اجاره‌نشین‌ها همزمان با شرایط اقتصادی خاص ناشی از شیوع کرونا در سال ۹۹ انتخاب کرد، اما ادامه آن برای سال‌های دوم و سوم پیاپی یعنی پارسال و امسال، عملا به جای اینکه به نفع مستاجران تمام شود، زمینه متضرر شدن آن‌ها را فراهم کرده است؛ از این بابت که گروهی از موجران برای پیشگیری از قرار گرفتن در معرض دردسر‌های ناشی از شکایت احتمالی مستاجران به شورا‌های حل اختلاف بابت نقض احتمالی «تمدید اجباری با مستاجران با نرخ مشخص در سال‌های بعدی»، به کلی از بازار اجاره خارج شدند.

در واقع «سقف‌گذاری دستوری برای رشد اجاره‌بها در عصر کرونا عملا موجب سرکوب عرضه و کاهش تعداد واحد اجاری موجود در بازار شد که به واسطه این رخداد، قیمت اجاره‌بها نیز در معرض افزایش بیش از پیش قرار گرفت. آثار سوء تعیین سقف ۲۵ درصدی دستوری اجاره‌بها در تهران طی ماه‌های اخیر به مراتب بیشتر از سال ۹۹ مشهود شده و نقش این موضوع در قله‌زنی اجاره‌بها طی آذرماه ۱۴۰۰ انکارناپذیر است.

مهار فوری تورم اجاره از سه مسیر

به گزارش «دنیای اقتصاد»، در شرایط بغرنج فعلی که اجاره‌نشین‌های تهران بیش از هر زمان دیگری در معرض آسیب هستند و حداقل فعلا، روند بازگشت تورم اجاره از قله نیز متوقف شده است، سیاستگذار بخش مسکن می‌تواند با اتخاذ سه سیاست ضدتشنج، شرایط این بازار را به تدریج به سمت ثبات نسبی هدایت کند. نخستین سیاست کلیدی برای مهار فوری تورم اجاره و خروج از وضعیت اضطرار فعلی، ناظر بر مهار تورم عمومی است. اتخاذ راهکار‌هایی از قبیل تنظیم نرخ بهره سیاستی و نیز کنترل رشد نقدینگی می‌تواند به کاهش نرخ تورم عمومی بینجامد و به دنبال آن بازار اجاره‌بها نیز قدری آرام بگیرد.

سیاست کلیدی دوم که اثر فوری آن بر کاهش تورم اجاره‌بها قطعی است، طی کردن مسیری در سیاستگذاری کلان کشور برای کاهش انتظارات تورمی است. در طول چهار سال اخیر بازار مسکن بیش از هر زمان دیگری تحت تاثیر انتظارات تورمی قرار گرفت و مادامی که التهاب در بازار‌های موازی مثل ارز و سکه به واسطه افزایش ریسک متغیر غیراقتصادی موثر بر بازارها (وضعیت مذاکرات رفع تحریم‌ها) حاکم بود، انتظارات تورمی شکل گرفته در جامعه بلافاصله اثر خود را روی بازار مسکن نشان می‌داد و به دنبال افزایش قیمت مسکن ناشی از انتظارات تورمی، روند رشد اجاره‌بها نیز تحت تاثیر جهش مسکن سرعت بیشتری پیدا می‌کرد.

وضعیت کنونی بازار اجاره‌بها نیز به نوعی نشات گرفته از عدم کاهش موثر انتظارات تورمی در ماه‌های اخیر است. به نظر می‌رسد در صورتی که سیاست کاهش انتظارات تورمی از طریق کاهش ریسک متغیر غیراقتصادی به شکل موثر و به فوریت دنبال شود، به دنبال کنترل تورم مسکن قطعا تورم اجاره‌بها نیز مسیر کاهشی در پیش خواهد گرفت.

علاوه بر دو سیاست ذکر شده، لغو هرگونه مداخله دستوری در بازار اجاره‌بها نیز به ویژه با توجه به اینکه فقدان اثر کنترلی آن بر تورم اجاره‌بها طی دو سال اخیر کاملا مشهود بوده است، باید به عنوان سومین مسیر مهار فوری تورم اجاره مسکن طی شود.

در حال حاضر بازی شکل گرفته در بازار اجاره‌بها بر خلاف تصور عمومی، حتی برد - باخت به نفع مستاجران نیست، بلکه یک بازی کاملا باخت - باخت شکل گرفته است؛ چراکه از یکسو موجر به واسطه اینکه نمی‌تواند میزان افزایش اجاره‌بها با نرخ مدنظر خود را لحاظ کند، ترجیح داده بازار را ترک کند و از سوی دیگر مستاجران به جای اینکه منفعتی از تعیین سقف دستوری اجاره‌بها ببرند، از بابت کمبود فایل در مضیقه قرار گرفته‌اند و با افزایش قیمت پیشنهادی رهن و اجاره از سوی سایر موجران حاضر در بازار با توجه به شرایط ناشی از کمبود فایل، روبه‌رو شده‌اند.

لغو این سیاست کنترل‌گر و البته فاقد تاثیر کافی برای مهار رشد اجاره‌بها، می‌تواند میزان عرضه و تقاضای بازار اجاره را بار دیگر به یکدیگر نزدیک کند و به تدریج مسیر برقراری آرامش در بازار مسکن طی شود. سال ۹۷ دفتر اقتصاد مسکن وزارت راه و شهرسازی بسته تنظیم بازار اجاره را ارائه کرد که در قالب یکی از بند‌های آن به این موضوع اشاره شده که در کشور‌های مورد بررسی از جمله آمریکا، از نظر سیاستگذاران افزایش نرخ اجاره در حد نرخ تورم امر بدیهی و پذیرفته شده‌ای است و نمی‌توان انتظار داشت در شرایط تورمی، نرخ اجاره‌بها افزایش پیدا نکند.

بر این مبنا راه‌حل نهایی کنترل اجاره در کنترل تورم عمومی ارزیابی شد. اما افزون بر آن از جمله اهرم‌های تنظیم بازار اجاره مسکن در آمریکا «افزایش ریسک بلااستفاده گذاشتن خانه برای موجران» است که به صراحت در این بسته به آن پرداخته شد.

این ریسک در حال حاضر در ایران صفر است و موجران می‌توانند هر زمان که مایل باشند، از عرضه املاک خود به بازار خودداری کنند و وضعیت تورم با توجه به کاهش عرضه وخیم‌تر شود. مهم‌ترین مالیاتی که ملاکان در کشور‌های توسعه یافته می‌پردازند، مالیات سالانه املاک است که بدون استثنا از همه املاک به صورت سالانه دریافت می‌شود و هزینه ملاکی را افزایش می‌دهد. در شرایطی که موجر ناگزیر به پرداخت چنین مالیاتی باشد، با توجه به هزینه ملاکی تمایلی به خالی نگه داشتن خانه خود نخواهد داشت.

از سوی دیگر وضع این مالیات ضد فعالیت‌های ملاکی است و زمینه عرضه آپارتمان‌های مازاد ملاکان به بازار فروش مسکن را نیز فراهم می‌کند. مالیات سالانه املاک با نرخی بین ۵/ ۰ تا ۵/ ۱ درصد از ارزش روز ملک به عنوان اصلی‌ترین ابزار مالیاتی تنظیم‌گر بازار مسکن در دنیا مورد استفاده قرار می‌گیرد.",زندگی در خانه‌های اشتراکی؛ پناهگاه جدید مستاجرها
146,https://www.tabnak.ir/fa/news/1124357/هوای-گرم-و-تداوم-خیزش-گردوخاک-در-نقاط-مختلف-کشور,"رئیس مرکز ملی پیش‌بینی و مدیریت بحران مخاطرات وضع هوا ضمن اشاره به استقرارهوای گرم و پایدار در غالب مناطق کشور در روزهای پایانی هفته از تداوم خیزش گرد و خاک در نقاط مختلف ایران خبر داد.

به گزارش «تابناک»، صادق ضیاییان در گفت و گو با ایسنا افزود: امروز (۲۴ خردادماه) در شمال آذربایجان غربی، آذربایجان شرقی و اردبیل، مناطقی از دامنه‌های البرز واقع در استان‌های گیلان، شرق مازندران، گلستان، استان‌های واقع در نوار شرقی شامل خراسان شمالی، خراسان رضوی، خراسان جنوبی، سیستان و بلوچستان، در ارتفاعات کرمان و شرق هرمزگان افزایش ابر، گاهی وقوع رگبار و رعد و برق و وزش باد شدید رخ می‌دهد. در نوار شرقی کشور خیزش گردوخاک نیز انتظار می‌رود.

وی اضافه کرد: امروز آسمان در مناطقی از شمال غرب، غرب و جنوب غرب کشور غبارآلود است. چهارشنبه (۲۵ خردادماه) نیز در مناطق ذکر شده رگبار پراکنده و گاهی وزش باد پیش‌بینی می‌شود.

رئیس مرکز ملی پیش‌بینی و مدیریت بحران مخاطرات وضع هوا در ادامه گفت: در بعداز ظهر سه شنبه و طی روز چهارشنبه در دامنه‌های جنوبی البرز واقع در استان‌های زنجان، قزوین، البرز، تهران و سمنان همچنین در استان‌های همدان، مرکزی و قم وزش باد شدید همراه با خیزش گردوخاک انتظار می‌رود.

ضاییان با بیان اینکه پنج شنبه و جمعه (۲۶ و ۲۷ خردادماه) در غالب مناطق کشور هوای گرم و پایدار استقرار خواهد داشت، اظهارکرد: فقط در ساعات بعدازظهر در شمال آذربایجان شرقی و اردبیل، ارتفاعات البرز مرکزی ارتفاعات خراسان شمالی و شمال خراسان رضوی بارش پراکنده رخ می دهد. شنبه (۲۸ خردادماه) نیز این وضعیت ادامه خواهد داشت.

وی افزود: از بعدازظهر چهارشنبه تا روز یکشنبه (۲۵ تا ۲۹ خردادماه) در استان‌های خراسان رضوی، خراسان جنوبی، سیستان وبلوچستان، جنوب سمنان و شمال اصفهان وزش باد شدید و گردوخاک رخ می‌دهد. روز شنبه در منطقه زابل وزش باد و گرد و خاک و طوفان شن انتظار می‌رود. بعدازظهر چهارشنبه تا پنجشنبه در استان‌های ایلام، خوزستان و بوشهر نیز وزش باد شدید گردوخاک رخ می‌دهد.

به گفته ضیاییان شرق خلیج فارس و تنگه هرمز و دریای عمان امروز مواج و متلاطم پیش‌بینی می‌شود.

رئیس مرکز ملی پیش‌بینی و مدیریت بحران مخاطرات وضع هوا درباره وضعیت جوی تهران طی دو روز آینده اظهارکرد: آسمان تهران فردا (۲۵ خردادماه) صاف، وزش باد، گاهی وزش باد شدید و احتمال خیزش گرد و خاک با حداقل دمای ۲۷ و حداکثر دمای ۳۶ درجه سانتیگراد و طی ‌پنجشنبه (۲۶ خردادماه) صاف و وزش باد با حداقل دمای ۲۶ و حداکثر دمای ۳۶ درجه سانتیگراد پیش‌بینی می‌شود.

ضیاییان در پایان گفت: طی امروز و فردا (۲۴ و ۲۵ خردادماه) اهواز با دمای ۴۷ و۴۸ درجه سانتیگراد گرم‌ترین و شهرکرد با دمای ۷ درجه سانتیگراد سردترین مراکز استان‌ کشور هستند.",هوای گرم و تداوم خیزش گردوخاک در نقاط مختلف کشور
147,https://www.tabnak.ir/fa/news/1124358/حذف-نام-پرسپولیس-از-جمع-برترین-تیم‌های-آسیا,"حذف از لیگ قهرمانان آسیا در فصل اخیر، باعث خروج نام پرسپولیس از میان برترین تیم‌های قاره شد.

به گزارش تابناک ورزشی؛ فدراسیون تاریخ و آمار فوتبال جهان هر ساله بهترین تیم‌های باشگاهی جهان را براساس امتیازهای خود طبقه‌بندی می‌کند. در جدیدترین فهرست اعلامی این نهاد آماری فوتبال جهان لیورپول به عنوان بهترین باشگاه جهان انتخاب شده است.

در آسیا اولسان هیوندای بالاتر از چونبوک و کاوازاکی در رده نخست برترین تیم‌های آسیا است. فولاد ایران در این رده‌بندی در رده ۹ آسیا و ۱۷۵ جهان قرار گرفته است. بعد از این تیم سپاهان در رده ۱۶ آسیا و ۲۴۴ جهان و استقلال در رده ۱۷ آسیا و ۲۷۵ جهان است.

پرسپولیس که ۵ سال پیاپی قهرمان ایران بود و دو بار نیز به فینال لیگ قهرمانان رسید، در سال‌های اخیر در رده‌های نخست این رده‌بندی بود ولی با توجه به این که در یک سال اخیر در جام حذفی و لیگ ناکام بود و در لیگ قهرمانان نیز حضور نداشت در بین ۲۰ تیم برتر آسیا قرار نگرفت.

۱۰ باشگاه برتر اروپا در رده‌بندی باشگاهی به شرح زیر است:

۱- لیورپول

۲- چلسی

۳- آیندهوون

۴- رئال مادرید

۵- منچسترسیتی

۶- گلاسکورنجرز

۷- رداستار بلگراد

۸- بنفیکا

۹- دیناموزاگرب

۱۰- بایرن مونیخ

هم‌چنین اسامی ۱۰ تیم برتر آسیا در این رده‌بندی به شرح زیر است:

۱- اولسان کره جنوبی

۲- چونبوک کره جنوبی

۳- کاوازاکی ژاپن

۴- الهلال عربستان

۵- دائگو کره جنوبی

۶- پاتوم تایلند

۷- نسف قارشی ازبکستان

۸- پوهانگ کره جنوبی

۹- فولاد ایران

۱۰- ناگویا ژاپن",حذف نام پرسپولیس از جمع برترین تیم‌های آسیا!
148,https://www.tabnak.ir/fa/news/1124355/شهرداری-تهران-به-دنبال-افزایش-عوارض-نوسازی,"در کلانشهر‌های ما تناسب چندانی میان عوارض دریافتی از شمال و جنوب شهر در ارتباط با ارزش ملک و همینطور خدمات و مزایایی که از آن بهره‌مند می‌شوند وجود ندارد. به‌عنوان نمونه در دفترچه قیمت منطقه‌ای، اختلاف قیمت گران‌ترین نقطه تهران تنها حدود ۳ برابر مناطق جنوبی شهر است درحالی‌که در واقعیت این نسبت بسیار بیشتر است و نیز عدد مطلق اختلاف آن بسیار قابل توجه است.

به گزارش «تابناک»، روزنامه همشهری ارگان شهرداری تهران در یادداشتی به قلم رئیس مرکز مطالعات و برنامه‌ریزی شهر تهران نوشت: بر خلاف کشور‌های توسعه‌یافته که عوارض نوسازی سهم زیادی از منابع درآمدی مدیریت شهری آن‌ها را تشکیل می‌دهد (گاه ۳۰ تا ۴۰ درصد) در ایران فقط چیزی در حدود ۲ تا ۳ درصد از بودجه شهرداری‌ها را تامین می‌کند و همین امر سبب شده شهرداری‌ها در کلانشهر‌های ایران که از این درآمد پایدار محروم بوده‌اند طی چند دهه اخیر برای تامین بودجه خود به سمت روش‌های غیرعلمی دیگری نظیر تراکم‌فروشی بروند

از سوی دیگر در کلانشهر‌های ما تناسب چندانی میان عوارض دریافتی از شمال و جنوب شهر در ارتباط با ارزش ملک و همینطور خدمات و مزایایی که از آن بهره‌مند می‌شوند وجود ندارد. به‌عنوان نمونه در دفترچه قیمت منطقه‌ای، اختلاف قیمت گران‌ترین نقطه تهران تنها حدود ۳ برابر مناطق جنوبی شهر است درحالی‌که در واقعیت این نسبت بسیار بیشتر است و نیز عدد مطلق اختلاف آن بسیار قابل توجه است.

از همین رو، لازم است تا اخذ عوارض نوسازی به‌گونه‌ای ساماندهی شود که مناطق شمالی شهر تهران که سرانه بسیار مطلوبتری درخصوص بهره‌مندی از مزایا و خدمات شهری دارند (گاهی تا ۶ برابر بیشتر از مناطق جنوبی شهر از خدمات شهری بهره‌مند هستند)، میزان به‌مراتب بیشتری نسبت به ساکنان مناطق کم برخوردار جنوبی پرداخت کنند و سپس با توزیع عادلانه این درآمد‌ها بتوان از نابرابری میان دو قطب شهر کاست.

این در حالی است که هم‌اکنون، تفاوت مبلغ عوارض سالانه بین مناطق جنوبی و شمالی شهر بسیار ناچیز است و این اختلاف به ازای یک سال، رقم ناچیزی در حد ۳۰۰ تا ۴۰۰ هزار تومان است. به‌نحوی که برای مثال، برخی مناطق جنوبی تهران مبلغ ۳۰۰ هزار تومان و مناطق شمالی شهر که به‌مراتب از خدمات شهری بهتری برخوردار هستند مبلغ ۵۰۰ تا ۶۰۰ هزار تومان را به‌عنوان عوارض سالانه پرداخت می‌کنند که این اختلاف اندک چندصدهزارتومانی هیچ نسبت معقول و عادلانه‌ای با میزان اختلاف برخورداری شمال و جنوب شهر از خدمات شهری ندارد؛ لذا لازم است به جای دفترچه سازمان امور مالیاتی، دفترچه قیمت مبنا در شهرداری ملاک عمل قرار گیرد و محاسبه عوارض براساس آن منظور شود تا بتوان اختلاف واقعی میان شمال و جنوب شهر را لحاظ کرد. همچنین لازم است میزان عوارض، درصدی از ارزش واقعی ملک باشد. در این صورت اختلاف بین عوارض سالانه پرداختی مناطق شمال و جنوب شهر که هم‌اکنون بسیار اندک و در حد ۳۰۰ تا ۴۰۰ هزار تومان است، عادلانه‌تر و واقعی‌تر خواهد شد، زیرا نسبتی از ارزش واقعی ملک خواهد شد و هر چه ارزش ملک بیشتر باشد عوارض آن نیز به‌صورت واقعی افزایش می‌یابد.",شهرداری تهران، به دنبال افزایش عوارض نوسازی!
149,https://www.tabnak.ir/fa/news/1124356/هیچ-برنامه‌ای-برای-گرانی-بنزین-نداریم-آمریکایی‌ها-پیام-می‌دهند-اما-نامه‌ای-نفرستاده‌اند,"سخنگوی دولت اعلام کرد با پذیرش استعفای حجت‌الله عبدالملکی از سوی رئیس جمهور، محمدهادی زاهدی وفا سرپرست وزارت کار شده است. بهادری جهرمی همچنین توضیحاتی درباره مالیات‌های مربوط به اصناف و موضوع دهک‌بندی‌ها در پرداخت یارانه ارائه کرد و گفت که دولت هیچ‌ برنامه‌ای برای گرانی بنزین ندارد.

به گزارش «تابناک»، علی بهادری جهرمی، سخنگوی دولت صبح امروز سه‌شنبه در نشست خبری هفتگی خود، با اشاره به مصوبات اخیر هیأت وزیران اظهار داشت: هیأت دولت در راستای تحقق شعار سال آیین نامه حمایت از اشتغال دانش‌بنیان برای توانمندسازی شرکت‌های دانش‌بنیان را به عنوان دومین آیین نامه مصوب در این حوزه تصویب کرد.

تغییر در ترکیب شورای‌عالی ایرانیان خارج کشور

وی افزود: در شورای‌عالی ایرانیان خارج از کشور، پیشنهادی از سوی وزیر خارجه مطرح شد، مبنی بر تغییر ترکیب این شورا برای پیشبرد بهتر امور ایرانیان خارج از کشور که معاونت علمی و فناوری رئیس جمهور برای حمایت از نخبگان خارج از کشور به ترکیب این شورا اضافه شد.

بهادری جهرمی ادامه داد: همچنین رئیس ستاد کل نیروهای مسلح یا معاون وی در امور مشمولان وظیفه برای پیگیری مشکلات مربوط به ایرانیان خارج از کشور، به ترکیب شورای‌عالی ایرانیان خارج از کشور اضافه شده است.

تقویت دیپلماسی برای بازاریابی‌های جدید

سخنگوی دولت در بخش دیگری از سخنانش به افزایش سفر مقامات خارجی به کشورمان اشاره کرد و گفت: امشب میزبان رئیس جمهور ترکمنستان هستیم و هفته آینده نیز میزبان رئیس جمهور قزاقستان خواهیم بود که همه این رفت‌وآمدها در راستای تعاملات دیپلماسی و توسعه روابط با کشورهای دوست خواهد بود.

وی افزود: دولت در پی بهره‌برداری از بازارهایی است که تاکنون کمتر به آن‌ها توجه شده است و بازارهای هدف منطقه‌ای و بازارهایی که دسترسی به آنها سهولت دارد، در اولویت هستند.

زاهدی وفا جایگزین عبدالملکی شده است

بهادری جهرمی درباره استعفای وزیر تعاون، کار و رفاه اجتماعی نیز توضیح داد: روز گذشته، استعفای دکتر عبدالملکی مورد پذیرش رئیس جمهور قرار گرفت و از تلاش‌های وی در دوران تصدی وزارت کار تشکر و تقدیر می‌کنیم؛ البته همکاری آقای عبدالمکی با دولت ادامه خواهد داشت و به‌عنوان مشاور رییس جمهور فعالیت خواهد کرد.

سخنگوی دولت خاطرنشان کرد، «دکتر محمدهادی زاهدی وفا به‌عنوان سرپرست وزارت تعاون، کار و رفاه اجتماعی مشغول به کار خواهد شد.»

مالیات ۵۵۰هزار نفر از یک میلیون کسبه صفر است!

بهادری جهرمی در پاسخ به سؤال خبرنگار ایرنا پیرامون اعتراضات برخی اصناف نسبت به مقررات جدید مالیاتی گفت: قانونگذار در قانون بودجه تکلیفی به دولت داشته که از تراکنش‌های مربوط دستگاه‌های کارتخوان مالیات اخذ شود و دولت مکلف بوده تراکنش‌های دستگاه کارتخوان را مورد توجه قرار دهد.

وی با بیان این‌که مبنای دولت در بررسی، همکاری و همیاری با مجموعه اصناف و بازاریان است، افزود: تا به امروز حدود یک میلیون مشمول مالیات بوده‌اند که نزدیک ۵۵۰ هزار تن از آنها مالیات صفر برایشان لحاظ شده است.

سخنگوی ‌دولت ادامه داد: از همین یک میلیون تن، بیش از ۱۰۰ هزار واحد صنفی مالیات‌شان زیر ۵ میلیون و حدود ۳۰ هزار واحد نیز بین ۵ تا ۱۰ میلیون تومان در سال بوده است.

بهادری جهرمی عنوان کرد: رئیس جمهور به سازمان مالیاتی تأکید کردند که بنای کار باید اعتماد به کسبه عزیز و اصناف باشد و ملاک و معیار خوداظهاری مؤدیان است؛ مگر آن‌که دلایل متقنی برای رد آن باشد.

دولت مردمی در برخورد با تخلفات هرگز مماشات نمی‌کند

وی در پاسخ به سؤالی در خصوص موضوع گشت ارشاد مدیران، با بیان این‌که این موضوع راه‌اندازی و فعال شده است، گفت: بازرسی‌هایی از برخی وزارتخانه‌ها و دستگاه‌ها صورت گرفته و حتی هشدارهایی در خصوص برخی انتصابات و عملکرد برخی مدیران داده شده است و دولت مردمی هیچ‌گونه مماشاتی با تخلفات نخواهد داشت.

سخنگوی دولت درباره اعتراضات برخی از بازنشستگان در روزهای اخیر نیز اظهار داشت: رویکرد رئیس‌ جمهور توجه به سخنان منطقی و مطالبات قانونی و رسمی است و حتی جمعی از بازنشستگان مکاتبه‌ای با آیت‌الله رئیسی برای بیان مشکل خود داشتند که معاون اول رئیس جمهور مأموریت رسیدگی به موضوع شده است.

بهادری جهرمی عنوان افزود: روز گذشته جلسه‌ای با حضور نمایندگان بازنشستگان و مسئولان اجرایی در حضور معاون اول تشکیل و راهکارهای قانونی برای رسیدگی به مشکلات بازنشستگان عزیز بررسی شد.

وی درباره سیاست فروش نفت ایران، خاطرنشان کرد: سیاست ایران در حوزه فروش نفت و میعانات، بازاریابی فعال است و امروز هم به مقدار قابل توجهی نفت فروخته می‌شود و ارز حاصل از آن هم به کشور بازمی‌گردد؛ به همین دلیل در ""سامانه نیما"" می‌بینید که همیشه عرضه ارز بیشتر از تقاضاست.

فقط یارانه ۱۰ درصد مرفه جامعه حذف می‌شود

سخنگوی دولت درباره دهک‌بندی‌ها در طرح عادلانه‌سازی یارانه‌ها، گفت: در خصوص یارانه‌ها تنها یک دهک، یعنی ۱۰ درصد مرفه جامعه باید از دریافت یارانه حذف شوند و دهک ابتدایی حذف شده است؛ طبیعتاً به دلیل ضعف در شفافیت اطلاعات اقتصادی خانوارها بعضاً دهک‌بندی‌ها به اشتباه صورت گرفته که به همین منظور حق اعتراض در نظر گرفته شد.

بهادری جهرمی ادامه داد: بیش از ۴.۵ میلیون نفر ثبت اعتراض داشته‌اند و در کنار آن بعضی افراد هم بودند که در دولت‌های گذشته امکان ثبت‌نام برای آنها فراهم نشده بود که این کار نیز صورت گرفت و درگاه ثبت‌نام راه‌اندازی شد.

وی در پاسخ به سؤالی در خصوص پیگیری و مجازات مقصران حادثه ریزش ساختمان متروپل آبادان گفت: درباره حادثه متروپل گزارش‌های تکمیلی توسط دستگاه‌ها تهیه و به قوه قضائیه ارائه شده است که باید توسط دستگاه قضایی پیگیری و رسیدگی شود.

دولت هیچ برنامه‌ای برای گرانی بنزین ندارد

سخنگوی دولت در پاسخ به سؤال دیگری درباره طرح مجدد شایعه‌ گران شدن بنزین تأکید کرد: دولت هیچ برنامه‌ای در هیچ سطحی برای گران کردن بنزین ندارد.

وی درباره احتمال وقوع خاموشی‌ها در تابستان امسال نیز عنوان کرد: تکالیفی در ادوار قبل متوجه دولت‌ها در حوزه صنعت برق بوده که به آن عمل نشده؛ دولت سیزدهم پس از استقرار به سرعت موضوع صنعت برق و افزایش ظرفیت نیروگاهی را در دستور کار قرار داده است.

بهادری جهرمی ادامه داد: در کنار توسعه توان تولیدی برق و حمایت از بخش خصوصی برای استفاده از ظرفیت آنها، دولت برنامه‌ای را برای مدیریت مصرف برق در دستور کار خود قرار داد که نتیجه آن، این است که حتی در زمان رکورد مصرف هم شاهد خاموشی نباشیم.

آمریکایی‌ها پیام می‌دهند اما نامه‌ای نفرستاده‌اند

سخنگوی دولت در پاسخ به سؤالی درباره خبر منتشره از سوی برخی رسانه‌ها مبنی بر ارسال نامه‌ای از سوی جو بایدن رئیس جمهور آمریکا به آیت‌الله رئیسی گفت: نامه‌ای از سوی رئیس جمهور آمریکا دریافت نشده است؛ البته پیام‌هایی مرتب دریافت می‌شود و پاسخ جمهوری اسلامی ایران هم در برابر این پیام‌ها مشخص است. آنچه مهم است، اقدام عملی است.

بهادری جهرمی همچنین در خصوص تأثیر تصویب قطعنامه شورای حکام بر مذاکرات وین، گفت: قطعنامه‌های سیاسی شورای حکام اثری روی موضوعات مختلف ندارد. انتظار ما از یک نهاد بین المللی این است که استقلال خود را حفظ کند و بعد از سفر به رژیم صهیونیستی، شاهد چنین قطعنامه‌هایی نباشیم.

قطعنامه سیاسی شورای حکام تأثیری بر مذاکرات وین ندارد

وی با بیان این‌که اعتقاد ما این است که حرمت امامزاده را متولی آن نگه می‌دارد و انتظار ما این بود که حرمت این نهاد حفظ شود، تأکید کرد: ایران یکی از شفاف‌ترین کشورهای دارای امکانات هسته‌ای است و اقتضا می‌کرد نوع مواجهه آنها متفاوت باشد. مذاکرات در روند خود در حال جریان است و ارتباطی به قطعنامه آژانس ندارد و ایران عزتمندانه و بر اساس حکمت و مصلحت مذاکرات را ادامه داده و انتظار دارد سخنان بر حقش شنیده شود.

سخنگوی دولت در رابطه با علل اجرایی نشدن طرح استفاده از کالابرگ الکترونیکی نیز توضیح داد: مادامی‌که زیرساخت‌های لازم به‌منظور اجرای کالابرگ الکترونیکی و امکان تأمین کالاها فراهم نباشد، پرداخت یارانه‌های نقدی استمرار خواهد داشت.

برای ساماندهی بازار مسکن طرح جدید داریم

بهادری جهرمی درباره ورود دولت به کنترل بازار مسکن هم گفت که رئیس‌ جمهور به وزرای راه و شهرسازی و صمت برای کنترل بازار مسکن دستور داده‌اند که بر اساس آن طرحی جدید ارائه شده و در دستور کار قرار گرفته است.

وی خاطرنشان کرد: شهردار تهران نیز همکاری خود را با وزارت راه و شهرسازی برای ساماندهی بازار مسکن آغاز کرده تا شاهد فشار کمتر به ویژه نسبت به مستأجران باشیم و اعتباراتی هم برای حمایت از مستأجران در بانک‌ها در نظر گرفته شده است.",هیچ برنامه‌ای برای گرانی بنزین نداریم / آمریکایی‌ها پیام می‌دهند اما نامه‌ای نفرستاده‌اند
150,https://www.tabnak.ir/fa/news/1124263/افشاگری-مجری-تلویزیون-از-راز-محسن-چاوشی,"گزیده‌ خبرهای «تابناک جوان» را اینجا بخوانید.

ما برای شما، در تابناک جوان هر روز گزید‌ه‌ای از آخرین اخبار و مطالب جذاب پیرامون موضوعات کسب و کار، رسانه، فرهنگ و هنر، خانواده، نشاط و سرگرمی، جامعه و ... را تولید و/یا ارائه می‌کنیم. «تابناک جوان» برای انتشار مطالب ارسالی شما نیز آمادگی دارد! روی تیتر‌ها کلیک کنید تا گزارش کامل گزیده خبر‌های «تابناک جوان» را بخوانید.",افشاگری مجری تلویزیون از راز محسن چاوشی
151,https://www.tabnak.ir/fa/news/1123059/سکانس‌هایی-از-فیلم-دست-نوشته‌ها,فیلم سینمایی دست نوشته‌ها به کارگردانی مهرزاد مینویی و نویسندگی بهروز افخمی محصول سال 1365 است. حسين معتمد، كه قبلاً عضو كميته انقلاب اسلامی بوده، به دليل نقض مقررات از كميته اخراج شده و حالا راننده تاكسی است. جرم او اين بوده كه در جريان يک تعقيب و گريز، از اتومبيل شخصی يک رهگذر استفاده كرده و بعد همين موضوع منجر به خسارات جانی و مالی شده است. از يک خانه تيمی سندی به دست می‌آيد كه نشان می‌دهد نقشه ترور حسين معتمد كشيده شده است. جلیل فرجاد، شاپور بخشایی، علیرضا شجاع‌نوری، علیرضا جدیدی، سعید قاسمی، عبدالله اسفندیاری و علیرضا افخمی در این فیلم مقابل دوربین علی مزینانی بازی کردند. سیدمحمد میرزمانی موسیقی متن این فیلم را ساخت و مهرزاد مینویی این اثر را تدوین کرد. سکانس‌هایی از این فیلم را در تابناک تماشا می‌کنید.,سکانس‌هایی از فیلم دست نوشته‌ها
152,https://www.tabnak.ir/fa/news/1124354/شهادت-یک-مرزبان-بر-اثر-انفجار-مین,"فرماندار سردشت در آذربایجان غربی گفت: یکی از نیروهای این هنگ مرزی این شهرستان بر اثر انفجار مین به شهادت رسید.

به گزارش «تابناک» به نقل از ایرنا، لقمان خسروپور روز سه‌شنبه اظهار کرد: این نیروی هنگ مرزی سردشت استوار یکم «مهدی برزگر» از اهالی شهرستان اهر در آذربایجان شرقی است که بامداد امروز بر اثر انفجار مین به شهادت رسید.

وی افزود: این نیروی کادری از عوامل گروهان مرزی «بیوران» از توابع این شهرستان بود که در حین اجرای گشت و کمین در حوالی یادمان شهدای «بلفت» به روی مین رفته و به درجه رفیع شهادت نایل آمد.

فرماندار سردشت اضافه کرد: آیین تشییع پیکر این شهید سرافراز امروز از مقابل هنگ مرزی این شهرستان برگزار خواهد شد.",شهادت یک مرزبان بر اثر انفجار مین
153,https://www.tabnak.ir/fa/news/1124353/مهران-مدیری-و-علیخانی-هم-کنار-گذاشته-می‌شوند,"به گزارش «تابناک» به نقل از روزنامه خراسان، بر اساس ادعایی که فیلم‌نیوز ۱۸ خردادماه مطرح کرد، ظاهرا مدیران تازه صداوسیما قصد دارند مهران مدیری، رضا رشیدپور و احسان علیخانی را از دایره مجریان و برنامه‌سازان تلویزیون حذف کنند و برنامه‌های آن‌ها را با مجریانی دیگر روی آنتن ببرند. اگرچه مدیران شبکه سه سیما ترجیح دادند در برابر این اخبار نیز سکوت پیشه کنند و شفاف‌سازی انجام ندهند، اما محمدرضا خوشرو مدیر شبکه نسیم سیما به این ماجرا پاسخ داد.

ظهر دیروز مصاحبه‌ای از خوشرو در خبرگزاری تسنیم منتشر شد که در آن، از وی درباره کنار گذاشتن مهران مدیری و تعطیلی «خندوانه» سؤال شده بود. او با وجود این که پرسش درباره تغییر مجری «دورهمی»، صریح بود، اما این اتفاق را تکذیب نکرد. خوشرو همچنین ادامه پخش دو برند اصلی شبکه‌اش را با ارتقای فرم و محتوا تأیید کرد، اما درباره حذف احتمالی مهران مدیری از اجرای «دورهمی»، اظهارنظر نکرد.

این اظهارنظر مشابه واکنشی است که خوشرو ۲ ماه پیش درباره تغییر مجری «کتاب باز» در گفتگو با ایسنا مطرح کرد. او در آن زمان نیز دقیقا عبارت «ارتقای فرم و محتوا» را به کار برد، اما استفاده نکردن از حضور سروش صحت را تکذیب نکرد؛ صحبتی که تأیید تلویحی ادامه «کتاب باز» بدون صحت تعبیر شد. در هر دو مورد، به نظر می‌رسد اگر قرار بر حفظ مجری «کتاب باز» و «دورهمی» بود، مدیر شبکه نسیم، اخبار تغییر آن‌ها را به صراحت تکذیب می‌کرد، اما تأکید بر حفظ برنامه، بدون اظهارنظر درباره مجری، شائبه تغییرات را تقویت می‌کند.",مهران مدیری و علیخانی هم کنار گذاشته می‌شوند؟
154,https://www.tabnak.ir/fa/news/1124351/مجلس-از-توضیحات-فاطمی-امین-قانع-نشد-اولین-کارت-زرد-مجلس-به-دولت-سیزدهم,"نماینده مردم بجنورد در مجلس از توضیحات وزیر صمت درخصوص سوال خود مبنی ضعف عملکرد وزارت صمت در کنترل قیمت کالاها و عدم توانایی در پشتیبانی از صاحبان صنایع و بهره برداران معدن، قانع نشد و در ادامه نمایندگان نیز از توضیحات فاطمی امین قانع نشده و به وی کارت زرد دادند.

به گزارش تابناک اقتصادی به نقل از خانه ملت، محمد وحیدی در نشست علنی امروز (سه شنبه، 24 خرداد ماه) مجلس شورای اسلامی در جریان سوال ملی خود از سید رضا فاطمی امین وزیر صنعت، معدن و تجارت درخصوص علت ضعف عملکرد وزارت صمت در کنترل قیمت کالاها و عدم توانایی در پشتیبانی از صاحبان صنایع و بهره برداران معدن، از پاسخ های وزیر قانع نشد که در نهایت توضیحات وزیر به رأی گذاشته شد و نمایندگان نیز با 91 رأی موافق، 141 رأی مخالف و 10 رأی ممتنع از مجموع 246 نماینده حاضر در صحن از توضیحات وزیر قانع نشدند.

براساس این گزارش روح الله عباسپور سخنگوی کمیسیون صنایع و معادن در تشریح گزارش کمیسیون متبوعش درخصوص سوال از وزیر مربوطه گفت: در اجرای ماده (207) آیین‌نامه داخلی مجلس، سؤال فوق‌ در جلسه رسمی دوشنبه مورخ 04/11/1400 ‌کمیسیون با حضور نمایندگان محترم عضو کمیسیون، نماینده محترم سؤال‌کننده و وزیر محترم مطرح‌ و پس از استماع اظهارات طرفین و نظر به عدم اقناع نماینده سؤال کننده از پاسخ های ارائه شده وزیر، کمیسیون قلمرو سؤال را ملی تشخیص داده و مستند به بند (3) ماده (207) آیین نامه داخلی مجلس شورای اسلامی، گزارش سؤال جهت اعلام وصول در اولین جلسه علنی ارسال می‌گردد./",مجلس از توضیحات فاطمی امین قانع نشد/ اولین کارت زرد مجلس به دولت سیزدهم
155,https://www.tabnak.ir/fa/news/1124352/اختلاف-قیمت-آرد-از-نانوایی-تا-بازار-آزاد-چقدر-است,"به گزارش «تابناک» به نقل از خبرآنلاین، دولت سیزدهم با اجرای طرح جراحی اقتصادی در سال جاری اقدام به حذف ارز ترجیحی کالاهای اساسی کرد؛ براساس این طرح و دهک‌بندی صورت گرفته طی دو ماه مبلغی به عنوان یارانه به حساب سرپرستان خانوار واریز شده است که برای دهک‌های اول تا سوم به ازای هر نفر ۴۰۰ هزار تومان و برای دهک چهارم به بعد به ازای هر نفر ۳۰۰ هزار تومان واریز شده است.

در طول اجرای طرح جراحی اقتصادی، ارز ترجیحی تمام کالاهای اساسی مانند گندم، جو، مرغ و گوشت حذف شد و این اقدام دولت سیزدهم موجب رشد چشمگیر قیمت‌ها در بازار کالاهای اساسی شد و در این بین آرد نیز از افزایش قیمت‌ها در امان نماند.

آرد چقدر گران شد؟

دولت اینگونه بیان می‌کند که برای کمک به مردم قیمت نان را تغییر نداده بلکه برای اصناف قیمت آرد را افزایش داده است ولی نانوایی‌ها با توجه به خرید نان توسط مردم و تراکنش انجام شده از یارانه دولتی بهره‌مند می‌شوند.

بررسی های میدانی حاکی از آن است که قیمت آرد به کیسه‌ای ۶۰۰ هزار تومان رسیده ‌است و دولت در حالی عنوان می‌کند که برای کمک به مردم قیمت نان را تغییر نداده است که نانوایی‌های سنتی که مجوز آزادپز بودن را دارند به دلیل گرانی آرد، چاره‌ای جز افزایش نرخ نان ندارند.

سهمیه آرد نانواها کاهش یافته است؟

با افزایش قیمت آرد زمزمه‌ها در خصوص کاهش سهمیه نانوایی ها بالا گرفت؛ در بررسی های میدانی صورت گرفته از نانواها در سطح شهر تعدادی از نانوایان از کاهش سهمیه آرد خود صحبت به میان می‌آورند و در این بین آمار و اطلاعات گویای آن است که سهمیه تعلق گرفته بر اساس آخرین سرشماری نفوس و مسکن سال ۹۵ می باشد، افزون بر آنکه این سهمیه جواب‌گوی افزایش جمعیت در طول این سال ها نیست.

نانوایان در حالی صحبت از کاهش سهمیه آرد به میان می‌آورند که به گفته مسئولین هیچ تغییری در خصوص اختصاص سهمیه آرد به نانوایی ها ایجاد نشده و آرد مورد نیاز در انبارها موجود و به موقع در اختیار نانوایی ها قرار می گیرد.

ماجرای صف‌های طولانی در نانوایی ها چیست؟

پدیده تشکیل صف‌های طولانی در نانوایی ها قدمت طولانی در کشور دارد؛ در سال گذشته به گفته مسئولین گرانی سایر کالاهای اساسی و از طرف دیگر تخلف نانوایان موجب تشکیل صف‌های طولانی در نانوایی ها شده که با تدابیری که در حوزه ساماندهی نظام توزیع آرد اندیشیده شد برای مدتی صف‌ های خرید نان کوتاه‌تر شد.

حال اما بررسی های میدانی حاکی از طولانی‌تر شدن صف‌های نان نسبت به دفعات قبل و کاهش تعداد واحدهای نانوایی در سطح شهر و محلات است؛ در حالی به گفته مسئولین هیچ تغییری در سهمیه آرد نانوایان اتفاق نیافتاده است که بررسی های میدانی از تعطیلی تعداد زیادی از واحدهای نانوایی در سطح شهر به دلیل کمبود آرد حکایت دارد.

حسین نظری، رئیس اسبق اتحادیه نانوایان تهران، در گفت و گو با خبرنگار خبرآنلاین و در خصوص شلوغی های اخیر نانوایی ها گفت:"" در حال حاضر هیچ نانوایی نمی‌تواند آرد بفروشد چراکه از نظارت های شدید و گسترده در این حوزه بسیار ترسیده‌اند. اما شلوغی های گسترده در نانوایی‌ها به این دلیل است که قبل از اجرای طرح جدید، نان در همه جا یافت می‌شد و نان‌های فانتزی نیز ارزان بودند اما در حال حاضر نان‌های فانتزی گران شدند و نانوایی‌ها نیز دیگر نان در اختیار سوپرمارکت‌ها قرار نمی‌دهند و از شهرستان‌ها نیز نان پخته و آورده می‌شد که اینکار نیز متوقف شده است و همه اینها به افزایش تقاضا برای نان در نانوایی ها دامن می‌زند و صف نانوایی‌ها را شلوغ کرده است.""",اختلاف قیمت آرد از نانوایی تا بازار آزاد چقدر است؟
156,https://www.tabnak.ir/fa/news/1124350/مالیات-از-تراکنش‌های-بانکی-شرایط-را-بدتر-می‌کند,"ایده جدید وزارت اقتصاد در خصوص دریافت مالیات از تراکنش‌های بانکی فعالان اقتصادی و صاحبان کسب و کار، اعتراضات فراوانی را ایجاد کرده به گونه‌ای که خبرگزاری‌ها دیروز گزارش کردند، دامنه وسیعی از کسبه تهران، اراک و سایر شهرها در اعتراض به طرح جدید وزارت اقتصاد برای دریافت مالیات از تراکنش‌های بانکی، مغازه‌های خود را تعطیل کرده و عطای کاسبی را به لقای آن بخشیدند.

به گزارش «تابناک» به نقل از روزنامه اعتماد، در واقع فعالان اقتصادی از این طریق تلاش می‌کنند این پیام را به گوش دولتمردان برسانند که شرایط کسب و کار آنها در دوران تحریم و تورم توامان، دشواری‌های فراوانی دارد و اخذ مالیات جدید به معنای فروپاشی کل کسب و کار آنهاست.

دولت سیزدهم و شخص آقای رییسی قبل از استقرار در پاستور مدعی بودند که معیشت ملت را به تحریم‌ها گره نخواهند زد. اما در عمل و در واقعیت نه‌تنها اقتصاد کشور و معیشت مردم به تحریم‌های اقتصادی گره خورده، بلکه به دلیل تصمیم‌سازی‌های اشتباه اقتصادی، این پیوند بین معیشت مردم و تحریم‌های اقتصادی مستحکم‌تر از هر زمان دیگری شده است.

در واقع در اقتصاد این حرف‌ها و وعده‌ها و اظهارنظرها نیست که تعیین‌کننده است، بلکه این تصمیمات، راهبردها و شیوه‌هاست که تاثیرگذار است. این در حالی است که برخی دولتمردان تصور می‌کنند اگر به جای «آزادسازی قیمت‌ها» از عبارت «عادلانه‌سازی توزیع یارانه‌ها» استفاده کنند یا اگر از واژه «عدم گره زدن معیشت با تحریم‌ها» به جای عبارت «افزایش مالیات‌ها» استفاده کنند، فشار روی مردم کمتر می‌شود. عجیب است که دولت هنوز متوجه این واقعیت عینی نشده که اقتصاد و معیشت کشور به صادرات نفت بستگی دارد و هر اقدامی که (از جمله تحریم‌ها) باعث کاهش درآمدهای نفتی شود در سفره‌های مردم اثرگذار خواهد بود. اما دولت سیزدهم در بدترین شرایط بیشترین فشار را بر مردم برای جبران کاهش درآمدهای نفتی وارد می‌آورد و تلاش می‌کند ...

از طریق مالیات‌ستانی افزون‌تر از کسبه و حقوق‌بگیران، حفره‌های عمیق در کسری بودجه‌اش را جبران کند. این فشار فزاینده در شرایطی ایجاد می‌شود که نرخ دلار هر روز بالا می‌رود، اقتصاد بی‌ثبات است و نوسانات قیمتی در بازارها جولان می‌دهد.

این بی‌ثباتی، باعث افزایش تنش فکری هم برای تولیدکننده، هم کسبه و هم مصرف‌کننده می‌شود. در چنین شرایطی نیز دولت دورخیز کرده تا فشار حداکثری برای افزایش درآمدها را از طریق مالیات اعمال کند.

مشخص نیست چه مشاورانی به دولت برای اعمال چنین تصمیماتی مشورت می‌دهند. کارشناسی که کوچک‌ترین آشنایی با علم اقتصاد داشته باشد، می‌داند که در شرایط تحریم و تورم توامان، افزایش فشار مالیاتی باعث فروریزی تولید و کسب‌وکار می‌شود. زمانی که از یک طرف بخش قابل توجهی از مواد اولیه مورد نیاز تولید از خارج وارد می‌شوند و از سوی دیگر نیز درآمدهای نفتی برای واردات کالاهای واسطه‌ای یا سرمایه‌ای وجود ندارد، تولید کاهش پیدا می‌کند. زمانی که تولید کاهش یابد، درآمد کل زنجیره از تولید تا مصرف نیز کاهش پیدا می‌کند.

در این وضعیت این انتظار که در غیاب درآمدهای نفتی می‌توان مالیات را افزایش داد و آن را جایگزین درآمدهای نفتی کرد، یک تصور ساده‌لوحانه از سوی کسانی است که کمترین اطلاعاتی از واقعیت‌های اقتصادی ندارند. بنابراین این‌ فشار مالیاتی مضاعف روی حقوق‌بگیران و صاحبان کسب‌وکار ضد تولید است و باعث بروز مشکلات جدی در آینده می‌شود. می‌توان پیش‌بینی کرد، این سلسله اعترضات از سوی کسبه، صاحبان کسب‌وکار و اقشار مختلف حقوق‌بگیر ادامه داشته باشد تا زمانی که چشمان تصمیم‌سازان و سیاستگذاران کشور روی واقعیت‌ها باز شود. واقعیت‌هایی که انگار چشمی برای دیدن و گوشی برای شنیدن آنها وجود ندارد.",مالیات از تراکنش‌های بانکی شرایط را بدتر می‌کند
157,https://www.tabnak.ir/fa/news/1124349/وزیر-بهداشت-ارز-دارو-پابرجاست,"به گزارش «تابناک» به نقل از مهر، بهرام عین اللهی، پس از حضور در کمیسیون بهداشت و درمان مجلس و پاسخ به سوالات برخی از نمایندگان، گفت: سوالات در مورد کمبودها، نیازها و مشکلاتی بود که نمایندگان در مناطق مختلف داشتند و قرار شد آنها را پیگیری کنیم.

وی در مورد آخرین وضعیت تأمین داروهای مورد نیاز مردم، افزود: در این خصوص با ستاد تنظیم بازار جلسه داشتیم و برنامه داریم داروهای مورد نیاز مردم را تأمین کنیم و همچنین بیمه‌ها پوشش را به سمتی ببرند که مشکل مردم را حل کنند و بار اضافه ای برای مردم به همراه نداشته باشد.

عین اللهی از روند تأمین دارو با ارز ۴۲۰۰ تومانی خبر داد و گفت: در این رابطه بر اساس روال سابق عمل خواهیم کرد.",وزیر بهداشت: ارز دارو پابرجاست
158,https://www.tabnak.ir/fa/news/1124348/افزایش-۳۰۰-درصدی-سرقت-سیم-برق-در-رفسنجان,"رییس اداره برق رفسنجان گفت: سرقت سیم برق امسال در این شهرستان مقایسه با مدت مشابه سال قبل ۳۰۰ درصد افزایش یافته و تقریبا ۲۵ تن سیم مسی در شبکه معادل ۱۰ میلیارد تومان سرقت شده است.

به گزارش «تابناک» به نقل از ایرنا، محمدرضا یوسفی دوشنبه شب در جمع خبرنگاران اظهار کرد: سرقت سیم های برق در رفسنجان به چالشی برای مردم تبدیل شده است.

وی افزود: با توجه به اینکه در تابستان مصرف بار انرژی خطوط افزایش یافته نتوانستیم با توجه به حجم سرقت سیم های برق، اصلاح شبکه را بموقع انجام دهیم.

یوسفی بیان کرد: با افزایش مصرف بار انرژی خطوط، افت ولتاژ ایجاد و موجبات نارضایتی مردم فراهم شده و باید چاره ای در این زمینه می کردیم که یک تیم در قالب سه گروه اداری برای اصلاح شبکه تشکیل دادیم تا بتوانند اصلاح شبکه را انجام دهند و مردم حل شود.

وی خاطرنشان کرد: تا افق ۱۴۰۴ کل شبکه سیمی رفسنجان جمع آوری و به کابل خودگردان تبدیل می شود.

رییس اداره برق شهرستان رفسنجان گفت: با هدف مدیریت صحیح برق روزهای دوشنبه واحدهای صنعتی مکلف هستند دستگاه های کارخانه ها را خاموش کنند.

وی بیان کرد: همچنین شهرداری رفسنجان متقبل شده است درختان مزاحم برای سیم های برق در خیابان ها را جمع آوری کند.

یوسفی افزود: در مورد واگذاری و صدور پروانه ساختمان نیز شهرداری قبلا استعلام نمی گرفت که در نهایت تعرض هایی به شبکه برق وارد می شد لذا شهرداری تصمیم گرفته که همکاری لازم را در این زمینه نیز انجام دهد.

وی خاطرنشان کرد: در همین زمینه قرار شد شهرداری با نظام مهندسی و اداره برق جلسات آموزشی برگزار کند روند استعالم از اداره برق برای صدور پروانه ساختمان طی شود.

رفسنجان در ۱۰۰ کیلومتری شمال غرب مرکز استان کرمان قرار دارد.",افزایش ۳۰۰ درصدی سرقت سیم برق در رفسنجان
159,https://www.tabnak.ir/fa/news/1124347/مجلس-اولین-کارت-زرد-را-به-دولت-سیزدهم-داد,"به گزارش «تابناک»، در جلسه علنی امروز (سه شنبه ۲۴ خرداد ماه) مجلس شورای اسلامی سوال محمد وحیدی از سیدرضا فاطمی امین مبنی بر ضعف عملکرد وزارت صمت در کنترل قیمت کالاها در دستور کار قرار گرفت. در این جلسه، وحیدی نماینده بجنورد سوالاتی از وزیر مطرح کرد که نمایندگان از توضیحات فاطمی امین قانع نشدند و مجلس یازدهم نخستین کارت زرد را به وزیر دولت سیزهم داد.

وحیدی در تشریح سوال خود از وزیر صمت:

پس از ۵۰ سال هنوز در نقطه مونتاژ و واردات قطعات خودرو هستیم/قطعه ساز و خودروساز دچار تعارض منافع هستند

محمد وحیدی در نشست علنی امروز (سه شنبه، ۲۴ خرداد ماه) مجلس شورای اسلامی در تشریح سوال خود مبنی بر اینکه دلیل ضعف عملکرد وزارت صمت در کنترل قیمت کالا‌ها و عدم توانایی در پشتیبانی از صاحبان صنایع و بهره برداران معدن چیست، عنوان کرد: امروز همه صاحب نظران اقتصادی به میدان آمده اند تا با کمک به دولت مشکلات اقتصادی کشور را برطرف کنند، قطعا کمک به دولت آقای رئیسی، کمک به کشور است و نظارت بر عملکرد دولت به منظور رفع ضعف عملکرد دولت نیز مورد تایید است؛ بنابراین قصد ما برطرف کردن ضعف‌ها و ایجاد یک نظام شایستگی برای حل مشکلات مردم است.

نماینده مردم بجنورد، مانه، سملقان، جاجرم، گرمه، راز و جرگلان در مجلس یازدهم با تاکید بر اینکه نباید امید ایجاد شده در مردم با روی کار آمدن دولت جدید تبدیل به ناامیدی شود، افزود: نقش مجلس بسیار مهم است و ما نقش نظارتی داریم. این سوال را به نیابت از ۳۷ تن از نمایندگان دیگر از چهار ماه قبل پیگیری کردیم که نهایتاً امروز مطرح شده است.

وی با تایید اظهارات وزیر صمت مبنی بر اینکه این سوال چندوجهی است، گفت: بله، این سوال چند بُعدی بوده چرا که وزارت صمت یک وزارتخانه چندوجهی است. این وزارتخانه حوزه صنایع، معادن و بازرگانی و تجارت کشور را تحت پوشش قرار داده و وزارتخانه‌ای که قبلا متشکل از ۳ وزارتخانه بوده و با ۳ وزیر اداره می‌شده، نیازمند اعمال یک مدیریت قوی است.

پس از ۵۰ سال هنوز در نقطه مونتاژ و واردات قطعات خودرو هستیم

وی با بیان اینکه این سوال براساس برنامه‌های ارائه شده وزیر در زمان رأی اعتماد به وی تدوین شده است، اضافه کرد: نخستین محور این سوال، بحث افزایش قیمت‌ها بوده که آقای وزیر آن را ناظر بر افزایش قیمت ارز دانستند، آیا افزایش قیمت‌ها فقط باید ناشی از یک شاخص باشد؟ بله، قیمت ارز قطعاً در افزایش قیمت‌ها تاثیرگذار است، اما سایر شاخص‌ها نیز در این افزایش بی تاثیر نیستند.

وحیدی با اشاره به محور دیگر سوال خود یعنی حوزه خودرو تصریح کرد: ما هنوز نتوانسته ایم در این حوزه سهم دولت را در مدیریت صنعت خودرو کاهش دهیم. با وجود اینکه سرمایه گذاری دولت در صنعت خودروسازی کاهش یافته، مدیریت دولت در صنعت خودرو حداکثری است.

این نماینده مردم در مجلس یازدهم یادآور شد: پس از ۵۰ سال هنوز در خودروسازی از نقطه آغاز یعنی مونتاژ و واردات قطعات صحبت می‌کنیم، از ۱۷ هزار تلفات سالانه در جاده‌ها صحبت می‌کنیم. آمار دقیق پلیس در این حوزه نشان می‌دهد که ۳۰ درصد تلفات به دلیل ناایمن بودن خودرو‌ها اتفاق افتاده است! این آمار بیانگر این است که اگر این روند رو به اصلاح نباشد، دچار مشکل خواهیم شد.

وی با تاکید بر اینکه دستگاه‌های نظارتی در این حوزه صنعتی وزارت صمت، سازمان استاندارد و سازمان محیط زیست وظایف بسیار مهمی دارند، اضافه کرد: اما مشکلات محیطی زیستی و استاندارد خودرو‌ها به هیچ عنوان رعایت نمی‌شود.

وحیدی با یادآوری بازدید رئیس جمهور از ایران خودرو و صدور ۸ دستور در این بازدید گفت: آقای رئیس جمهور دستور از رده خارج شدن ۷ میلیون خودروی فرسوده را در این بازدید صادر کردند، در این شرایط نیاز به تولید حداقل یک و نیم میلیون خودرو در کشور داریم نه ۶۰۰ الی ۷۰۰ هزار خودرو! چرا نمی‌توانیم این تعداد خودرو را تولید کنیم؟

قطعه ساز و خودروساز دچار تعارض منافع هستند

عضو کمیسیون آموزش، تحقیقات و فناوری مجلس گفت: متاسفانه ارتباط قطعه ساز با خودروساز نیز دچار تعارض منافع است، قطعه ساز به این دلیل که از خودروساز طلبکار است، سهامدار خودروسازی شده و کیفیت قطعات نیز کاهش یافته و نتیجه آن واردات قطعات و تولید خودرو‌های بی کیفیت شده است.

وی با انتقاد از اینکه دانش بنیان‌ها هیچ ارتباطی با خودروسازی ندارند، گفت: متاسفانه بسیاری از دانشمندان ما پس از تحصیل، به خودروسازی سایر کشور‌ها می‌پیوندند! تا چه زمانی این اتفاق باید رقم بخورد و نخبگان در کشور ما جایگاهی نداشته باشند؟ اگر قرار است هزینه‌های کشور صرف مدیریت بازار شود، در حوزه خودرو و لوازم خانگی این اتفاق نیفتاده و این حوزه دچار آشفتگی‌های بسیار است.

وحیدی تاکید کرد: وزیر صمت باید از گمرک سوال کند که ثبت سفارش‌های صورت گرفته در گمرک توسط چه کسانی صورت می‌گیرد؟ عمده این ثبت سفارشات توسط واحد‌های تولیدی است که خود باید تولیدکننده باشند.

نماینده مردم بجنورد در مجلس یازدهم با یادآوری اینکه کسی منکر اقدامات صورت گرفته در وزارت صمت نیست، گفت: اما نمایندگان مردم در کف میدان و مواجهه با مردم هستند. وقتی قرار است جراحی بزرگی اتفاق بیفتد، ولی ما فقط برای ۴ قلم تعیین تکلیف کرده ایم، نتیجه آن می‌شود افزایش قیمت ۷۰۰ قلم کالا! در اینجا وزارت صمت باید پاسخگوی عملکرد خود باشد.

وی با انتقاد از اینکه برخی مسئولیت پذیری در تیم اقتصادی دولت وجود ندارد، نتیجه آن می‌شود حضور دو وزیر جلسه غیرعلنی مجلس که با فرافکنی از خود سلب مسئولیت کرده در حالی که باید مسئولیت خود را بپذیریم و بدانیم اگر قرار است کاری برای مردم انجام دهیم باید با انسجام باشد.

چرا دولت لایحه‌ای برای حل مشکلات حوزه صنعت ارائه نمی‌کند؟

نایب رئیس فراکسیون راهبردی مجلس با بیان اینکه ما به دنبال حل مشکلات اساسی مردم هستیم، ادامه داد: آقای وزیر در برنامه ارائه شده خود به مجلس مسائل را اولویت بندی کرده، اما آیا این اولویت بندی در عمل پیاده شده؟ امروز شاهدیم پس از ۵ ماه هیچ لایحه‌ای به مجلس برای رفع مشکلات حوزه‌های تحت امر وزارت صمت ارائه نشده است. علت تدوین طرح‌ها در مجلس نیز نبود و فقدان لوایح از جانب دولت است.

وحیدی در بخش دوم اظهارات خود با اشاره به گزارش های مکتوب ارائه شده از جانب وزارت صمت بیان کرد: اتفاقاتی که کف میدان در حال رخ دادن است با گزارشات ارائه شده متفاوت است و نمایندگان در معرض قضاوت آنچه در کف میدان اتفاق می‌افتد، قرار دارند. همراهی با دولت به معنای اصلاح روند کار وزارتخانه هاست.

وی درخصوص حوزه معدن نیز گفت: کشور ما قریب به ۷۰ نوع مواد معدنی دارد و ظرفیت ۵۸ میلیارد تن ذخیره قطعی دارد و دارای رتبه ۱۴ دنیا در حوزه ذخایر معدنی است و در تنوع ذخایر معدن نیز رتبه ۱۰ را دارد، باید چنین وضعیتی داشته باشد؟

این نماینده مردم در مجلس یازدهم با بیان اینکه در برخی از معادن استراتژیک کشور مانند اکسید که ماده اولیه تولید آلومینا در کشور است، کار به جایی رسیده که صنعت ما برای تهیه مواد اولیه مجبور به واردات شده است! این مسئله به هیچ عنوان برای ما خوشایند نیست و خروجی آن فقط آسیب به کشور است.

وحیدی با اشاره به بحث مطرح در زمینه سبد تلفیقی گفت: اگر چنین سبدی در حوزه خودرو قرار است ایجاد شود، باید واردات خودرو نیز در کنار تولید داخل وجود داشته باشد. قیمتی که امروز خودروی داخلی دارد با همان ارز آزاد در دنیا چه قیمتی دارد؟ آیا نباید هیچ استراتژی در این حوزه وجود داشته باشد؟

چرا در کشور آقایی دلار حاکم است؟

نماینده مردم بجنورد در مجلس یازدهم با بیان اینکه چرا هنوز در کشور ما آقایی دلار حاکم است، عنوان کرد: مگر مقام معظم رهبری نفرمودند که انحصار دلار باید از بین بروند، اگر در این زمینه خلأ قانونی وجود دارد، چرا هیچ لایحه‌ای به مجلس ارائه نشده است؟ آیا چیزی به مجلس آمده که نمایندگان از آن حمایت نکنند؟ ما به دنبال این هستیم که دولت وقتی نقاط استراتژیک را تشخیص می‌دهد برای آن راهکار بیندیشد.

وی در پایان گفت: متاسفانه در برخی استان‌ها با وجود بهره بردای از معادن، اما درصد تعیین شده برای آن منطقه از سهم معدن را پرداخت نمی‌کنند، بلکه این سهم به شهر‌های بزرگ اختصاص می‌یابد.

براساس این گزارش محمد وحیدی در پاسخ به سوال رئیس مجلس مبنی بر اینکه آیا از پاسخ‌های وزیر صمت قانع شده است، یا خیر؟ گفت: با توجه به اینکه ۵ ماه از مدت این سوال گذشته و هیچ اتفاق مثبتی در حوزه‌های مختلف رخ نداده است و حتی هیچ یک از معاونان وزیر در سفر‌های استانی همراهی نداشته اند و ۳۷ نفر از نمایندگان نیز این سوال را امضا کرده اند، طرح سوال را از جانب نمایندگان محترم به رأی می‌گذاریم.

فاطمی امین در پاسخ به سوال وحیدی:

خودرو مساله امروز و دیروز ما نیست/برنامه ۲ ساله برای اصلاح تنظیم بازار خودرو داریم



سیدرضا فاطمی امین در نشست علنی امروز (سه شنبه، ۲۴ خردادماه) مجلس شورای اسلامی در پاسخ به سوالات محمد وحیدی نماینده بجنورد، مانه و سملقان، جاجرم، گرمه و رازوجرگلان در مورد ضعف عملکرد وزارت صمت در کنترل قیمت کالا‌ها و عدم توانایی در پشتیبانی از صاحبان صنایع و بهره برداران معدن، گفت: این سوالات چند بعدی است و باید به این موضوع بپردازیم که در بحث صنعت، معدن و تجارت با چه مسائلی روبه رو هستیم و ما با ۱۴ مساله اصلی در این بخش روبه رو هستیم.

وی عدم ثبات قوانین و مقررات و متغیر‌های اقتصادی، پایین بودن بهره وری، تورم بالا، پیروی قیمت‌های داخلی از نرخ ارز و سهم بالای قاچاق را از جمله مسائل ریشه‌ای دانست که سال‌ها انباشته شده اند و افزود: در طول ۴ سال مدیریت دولت دوازدهم وزارت صمت ۵ سرپرست داشته است یعنی با مسائلی گسترده، انباشته شده و ریشه‌ای مواجه هستیم، اما متاسفانه هیچ وقت حل نشده اند.

فاطمی امین یادآور شد: در مورد موضوع بازار در طی ۴۰ تا ۵۰ سال گذشته همواره تورم داشتیم و در چند سال تورم بالای ۳۰ درصد افزایش پیدا کرده است و تورم ما تورمی ساختاری است و می‌توان با کار‌های جزئی و موردی آن را اصلاح کرد و نیاز است که به سمت اصلاح ساختار گام برداریم.

خودرو مساله امروز و دیروز ما نیست/برنامه ۲ ساله برای اصلاح تنظیم بازار خودرو داریم

وزیر صمت افزود: یکی از موارد اصلاح ساختاری بحث دلار است، زیرا زمانی که قیمت دلار افزایش می‌یابد تورم هم بالا می‌رود و از سه مسیر نسبت به قیمت ارز کشور را تحت تاثیر قرار می‌دهیم. یکی به خاطر مواد اولیه و کالا‌های وارداتی است، زیرا با افزایش قیمت دلار، قیمت مواد اولیه و تولید داخل افزایش می‌یابد و این امری بدیهی و مشخص است، اما موضوعی که پنهان است و کمتر به آن توجه می‌شود این که در قوانین و مقررات و سازوکار‌ها قیمت‌های داخلی را به دلار متصل کردیم.

وی یادآور شد: ۶۰ درصد قیمت بطری آب قیمت مواد پتروشیمی است و متاسفانه جنگ اوکراین نیز باعث افزایش قیمت گاز و به طبع آن پتروشیمی و در نهایت افزایش قیمت بطری آب می‌شود بنابراین تا این روند‌ها و اتصال‌ها را که به ارز متصل کردیم حل نکنیم مشکل تورم حل نمی‌شود البته بخشی از تورم انتزاعی است که زمانی که قیمت ارز بالا می‌رود مردم به دنبال حفظ ارزش پولشان هستند و به این سمت رو می‌آورند.

وزیر صمت ادامه داد: اگر بخواهیم این وضعیت را درمان کنیم هرچند باید از فروشگاه‌ها بازرسی انجام دهیم، صرفا با این کار مشکل حل نمی‌شود بنابراین باید اقدامات ریشه‌ای انجام داد؛ در کشور ۱۴ بازار مهم داریم که اگر آن‌ها را اصلاح نکنیم با مشکلات موجود مواجه خواهیم شد. ممکن است با انجام اقداماتی تورم کاهش پیدا کند، اما مجددا به دلیل مشکلات ساختاری با افزایش تورم مواجه خواهیم شد.

فاطمی امین افزود: ۴ بازار از ۱۳ بازار با وزارت صمت مرتبط هستند؛ بازار کالا‌های منبع پایه، واسطه ای، خدمات و ماشین آلات از جمله ۴ بازاری است که به وزارتخانه ما مربوط است، به عنوان مثال در بازار و تولید یک گرانی و یک گران فروشی داریم بنابراین باید در مواردی از گرانی و در مواردی از گران فروشی جلوگیری کرد، زیرا گرانی در حلقه‌های اولیه باعث افزایش قیمت در حلقه‌های بعدی خواهد شد؛ بنابراین نخستین اقدام برای تنظیم بازار و کاهش تورم این است که در صنایع بالادستی قیمت‌ها را مدیریت و به گونه‌ای عمل نکنیم که افزایش قیمت به حلقه‌های بعدی تسری پیدا کند.

این عضو کابینه دولت سیزدهم یادآور شد: اولویت این است که به سمت بازار فولاد، پتروشیمی و محصولاتی گام برداریم که افزایش قیمت آن‌ها منجر به افزایش قیمت‌های بعدی شود، در این رابطه گردش بازار فولاد ۵۵۰ همت است و بازاری بسیار بزرگ است و همچنین بازار صنایع معدنی هزار همت است و بر این اساس قیمت‌های جهانی در ۲ تا ۳ ماه گذشته به شدت افزایش پیدا کرد، اما قیمت ورق، میلگرد و شمش در ایران ثابت بود و در سال گذشته در فصل سرد، گاز بخشی از واحد‌های اقتصادی قطع شد و قیمت ارز بالا رفت، اما ما همچنان شاهد ثبات هستیم و این به معنای اصلاح سازوکار‌هاست؛ یعنی قواعد و مقرراتی گذاشتیم و ساختار بازار کالا‌های پایه را اصلاح کردیم و در حال حاضر بازار فولاد مانند موم در دست ما و گردش مالی آن ۵۵۰ همت است.

وی ادامه داد: بحث لوازم خانگی هم یکی دیگر از موارد مرتبط ماست که تا شهریور سال گذشته نمودار لوازم خانگی افزایشی بوده، اما از شهریور و مهرماه به بعد به طور تقریبی ثابت شده است و افزایش قیمت بسیار اندکی داشته و جالب اینجاست که تورم لوازم خانگی کمتر از نصف تورم کشور است و این به معنای انجام اقداماتی برای این کار است البته در این رابطه نقص‌هایی وجود دارد که باید به سمت قانونگذاری برویم.

وزیر صمت افزود: در حوزه صنعت نیز باید در ۳ مسیر یعنی فروش، سرمایه در گردش و بحث مواد اولیه پشتیبانی‌های لازم را داشته باشیم. هیچ واحد تولیدی به خاطر کمبود ورق و فلزات دچار مشکل نیست البته در پتروشیمی دچار مشکل هستیم که باید اصلاح شود. همچنین در مورد سرمایه در گردش ۲ اقدام را انجام دادیم و بسیار موفق بودیم. یکی تسهیلاتی که واحد‌های تولیدی دریافت می‌کنند به جای اینکه مستقیم به خودشان داده شود بر مبنای صورتحساب سامانه جامع تجارت به حساب فروشنده واریز و با این اقدام از انحراف منابع جلوگیری می‌شود و این کار در سال گذشته آغاز و اجرایی شد که هفته گذشته مقرر شد ۷۰ درصد تسهیلات از این طریق پرداخت شود البته ما نمی‌توانیم نظام بانکی را اصلاح کنیم، زیرا چالش همه ماست.

فاطمی امین یادآور شد: در حوزه سرمایه گذاری نیز کار‌های زیادی انجام دادیم و همچنین در حوزه معدن ۹ اقدام بسیار مهم را انجام دادیم و واگذاری معادن به نفع مردم اتفاق افتاد و برای نخستین بار مردم در انفال شریک شدند؛ بیش از ۳۰۰ مقرره، بخشنامه و دستورالعمل داریم که باعث کندی کار و سوءاستفاده در اقتصاد شده است و تمامی این موارد را تنقیح کردیم.

این عضو کابینه دولت سیزدهم با بیان اینکه پای اجرای قول‌ها و برنامه هایمان هستیم، تصریح کرد: قول دادیم هر ۳ ماه یک بار به مجلس گزارش دهیم و این کار را انجام دادیم.

وی با بیان اینکه خودرو مساله امروز و دیروز ما نیست، بلکه مربوط به ۴۰ سال گذشته است، گفت: ما برنامه ۲ ساله برای اصلاح تنظیم خودرو داریم و این برنامه مرحله بندی شده و تا هفته گذشته تا ۱۸ خردادماه امسال نسبت به سال قبل تولید و عرضه خودرو ۳۵ درصد افزایش یافته است. میزان تولید خودرو‌های کف و ناقص در ۱۸ خرداد سال گذشته ۱۳۵ هزار، اما در حال حاضر ۴۸ هزار است و همچنین تولید روزانه ایران خودرو به بیش از ۲ هزار و ۶۰۰ دستگاه در روز رسیده و رئیس جمهور دستور ویژه‌ای را در ۱۱ اسفند در مورد خودرو دادند که ما مو به مو آن را اجرا کردیم.

وزیر صمت با بیان اینکه صنعت خودرو وضعیت خوبی ندارد، اما روند خوبی دارد، گفت: این صنعت در حال حرکت است و از نمایندگان تقاضا داریم ما را به لحاظ وضعیت موجود ارزیابی نکنید، باید به حرکت، سرعت و جهت توجه کنید، ما به روزمرگی دچار نشدیم؛ البته می‌توانیم کار‌های عوام فریبانه و ویترینی انجام دهیم، اما این کار را انجام نمی‌دهیم و تا ساختار‌ها حل نشود مشکلات حل نخواهد شد. ما نقشه راهی داریم، مشکلات همه ما را رنج می‌دهد و باید با همراهی و همدلی مجلس و دولت بتوانیم مشکلات را حل کنیم.

فاطمی امین یادآور شد: معدن بخشی بسیار مهم است که از بسیاری جهات مغفول مانده و یکی از مشکلات دریافت حقوق دولتی بود و امسال دو برابر سال گذشته از معادن بهره برداری داشتیم، به گونه‌ای که سال گذشته ۱۹ هزار میلیارد، اما امسال ۴۰ هزار میلیارد تومان داشتیم. البته یکی از اقدامات مهم مردمی سازی معادن بود و اکتشاف هم امری مهم است و ۴۵۰ پهنه کشور را انتخاب و از خراسان جنوبی به شناسایی ذخایر شروع کردیم و امیدواریم با همراهی دولت و مجلس بتوانیم مشکلات را حل کنیم.

نمایندگان مجلس شورای اسلامی با ۹۱ رأی موافق، ۱۴۱ رأی مخالف و ۱۰ رأی ممتنع از مجموع ۲۴۶ نماینده حاضر در جلسه علنی پاسخ‌های فاطمی امین به علت عدم کنترل قیمت‌ها را قانع کننده ندانستند و به این ترتیب مجلس اولین کارت زرد را به دولت سیزدهم داد.",مجلس اولین کارت زرد را به دولت سیزدهم داد
160,https://www.tabnak.ir/fa/news/1124346/روزهای-صفرِ-کرونا,"۸۴۶ روز از حضور منحوس کرونا در ایران می‌گذرد؛ ویروس ناشناخته‌ای که ۳۰ بهمن ۱۳۹۸ در کشور شناسایی شد و بی‌رحمانه تاخت و جان گرفت؛ تا اینکه تقریبا از نیمه اردیبهشت‌ماه شرایط فرق کرد و به دنبال اقدامات کنترلی انجام شده، چند هفته‌ای است که این تاج‌دار عصیان‌گر در آتش‌بس است و پس از دو سال و ۱۰۰ روز بالاخره در خردادماه روزِ صفرِ جانباختگان آن رسید...

به گزارش «تابناک» به نقل از ایسنا، ‌ طی تمام روزهایی که از حدود دو سال قبل گذشت، مهمانی ناخوانده با دنیا همراه بود و به گواه آمار، این ویروس تاجدار تاکنون بیش از ۵۴۰ میلیون نفر در جهان را مبتلا و جان بیش از ۶ میلیون نفر را نیز گرفته است. ویروسی که در ایران هم تاخت و تاز کرد و تاکنون ۷ میلیون و ۲۳۳ هزار و ۸۸۰ نفر را مبتلا کرده و ۱۴۱ هزار و ۳۵۲ داغ بر دل‌ها گذاشته است. ویروسی که ظرف مدت کوتاهی تغییر چهره می‌داد و از نوع آلفا، بتا و دلتا گرفته تا این اواخر امیکرون همچنان پیش‌ رفت؛ اما نهایتا یک جای کار معادلاتش درست از آب درنیامد و سرانجام پس از ماراتنی طاقت‌فرسا، توانستیم از آن جلو بزنیم.

کرونا و ماراتن دو سال و نیمه ایران

روزهایی را به یاد می‌آوریم که به واسطه ورود این ویروس منحوس تمام ابعاد زندگی‌مان دستخوش تغییرات بزرگی شد، تغییراتی که شاید حتی تا سالیان بعد هم آثار و عوارض آن با ما باشد و همگی آن را در دفتر خاطرات ذهنمان به یاد خواهیم داشت؛ از «در خانه بمانید و غیرحضوری شدن مدارس گرفته» تا برخی کمبودهای دارویی و سرم‌های تزریقی در اوج پیک دلتا و بیمارستان‌هایی که به سختی تخت خالی در آنها پیدا می‌شد و البته تحریم‌هایی که مانع از ورود به موقع واکسن شد و به دنبال آن هم جان‌هایی که دسته دسته چهره در نقاب خاک کشیدند و داغ‌شان تا ابد بر دل عزیزان‌شان ماند؛ به این ترتیب است که شاید خیلی از ما دیگر نتوانیم همان آدم‌های سابق ۸۴۶ روز قبل باشیم...

اما اکنون که ایران روزهای آرامی را از نظر بروز، شیوع و مرگ ناشی از کرونا می‌گذراند، باید پرسید چه شد که ایران از قله‌ها و پیک‌های ۲۳۵ فوتی ناشی از کرونا در هفتم مرداد ماه ۱۳۹۹، ۴۸۲ فوتی در ششم آذر ماه ۱۳۹۹ و ۷۰۹ فوتی در روز دوم شهریور ماه ۱۴۰۰، به دو، سه و پنج فوتی در روزهای اخیر و حتی ثبت دو روز بدون هیچ فوتی کرونا در تاریخ ۱۲ و ۲۰ خرداد رسیده است؟

در پاسخ به این پرسش بی‌تردید باید به نقش واکسیناسیون کشوری و تزریق بیش از ۱۵۰ میلیون دز واکسن اشاره کرد؛ فرایندی که در ایجاد شرایط پایدار در کشور و کاهش موارد بیماری بسیار موثر بوده است. بنابراین رسیدن به ساحل آرامش پس از گذر از دو سال طوفانی، بی‌شک مرهون تلاش ویژه متخصصان و مسئولانِ امر در پیشگیری از شرایط حاد، همدلی و همکاری مردم در جهت رعایت پروتکل‌ها و همچنین گسترش واکسیناسیون است؛ به این ترتیب بود که به تدریج از اواخر پاییز ۱۴۰۰ آمار بیماری در کشور کم و کمتر شد و بالاخره با آغاز قرن جدید و تقریبا از نیمه اردیبهشت فوتی‌های ناشی از این بیماری به شرایط تک رقمی رسید و به تدریج شمار مبتلایان روزانه آن هم دو رقمی شد. در ادامه همین روند کاهشی بود که سرانجام در روز ۱۲ خرداد ۱۴۰۱ اولین روز بدون فوتی کرونا از سوی وزارت بهداشت اعلام شد؛ روندی که مجددا تکرار شد تا دومین روز بدون هیچ فوتی کرونا در کشور در تاریخ ۲۰ خرداد مجددا به ثبت برسد.

با وجود کاهش چشمگیر موارد ابتلا و بستری و فوتی‌ها، اما فراموش نکنیم که هنوز هم برخی روزها شاهد فوت تعدادی از هموطنانمان هستیم و می‌دانیم که حتی مرگ یک نفر هم به دلیل کرونا در کشور غم‌انگیز است و فقدانی بزرگ؛ و با توجه به کاهش موارد ابتلا به اعداد دو رقمی، امیدواریم که روزی بتوانیم به طور کامل این مهمان ناخوانده را از جهان حذف کرده و خبر پایان پاندمی در دنیا و ایران مخابره شود؛ آرزویی که فعلا با توجه به شرایط ناپایدار برخی کشورهای غربی از جمله آمریکا کمی دور از دسترس به نظر می‌رسد.

و دیگر نقاط جهان

در حال حاضر بر اساس آمارهای رسمی همه‌گیری کرونا، آمریکا با بیش از ۸۷.۳ میلیون مبتلا و بیش از یک میلیون قربانی همچنان در صدر فهرست کشورهای درگیر با این بیماری قرار دارد و هند نیز با آمار بیش از ۴۳.۲ میلیون مبتلا، پس از آمریکا در رتبه دوم جهانی جای گرفته است. همچنین آمار مبتلایان به کووید-۱۹ در برزیل هم از ۳۱.۴ میلیون نفر فراتر رفته و در حال حاضر سومین کشور جهان به لحاظ بالاترین شمار مبتلایان است. برزیل در عین حال با بیش از ۶۶۸ هزار جانباخته پس از ایالات متحده، دومین رکورددار تعداد قربانیان کووید ۱۹ در جهان محسوب می‌شود و پس از آن هند با بیش از ۵۲۴ هزار قربانی، سومین کشور به لحاظ ثبت بالاترین آمار مرگ و میر کرونایی در این فهرست جهانی است.

در اروپا نیز فرانسه با ثبت بیش از ۲۹.۸ میلیون مبتلا هم اکنون رکورددار ابتلا در قاره سبز و چهارمین کشور با بیشترین آمار بیمار کرونایی در جهان است. همچنین روسیه با گذشتن از آمار ۳۸۰ هزار قربانی، هم اکنون بالاترین رقم مرگ و میر کرونایی را در بین کشورهای این منطقه دارد و در جهان نیز چهارمین کشور با بالاترین نرخ فوتی‌های این بیماری است.

بنابر جدول به‌روز شده در پایگاه اطلاع‌رسانی ""ورلداُمتر""، شمار مبتلایان و قربانیان این بیماری در ۱۰ کشوری که طبق گزارش‌های رسمی بالاترین آمارها را تاکنون داشته‌اند تا صبح روز گذشته (دوشنبه) به ترتیب به شرح زیر است:

ایران در کرانه نزولی کرونا

این شرایط جهانی در حالی رخ می‌دهد که ایران در کرانه نزولی ابتلا و فوت ناشی از کرونا قرار گرفته است و بر اساس اعلام وزارت بهداشت روزهایی با ابتلاهای دو رقمی و مرگ و میر تک رقمی کرونا را تجربه می‌کنیم. بر همین اساس هم طبق آخرین نقشه رنگ‌بندی کرونایی کشور که از سوی وزارت بهداشت منتشر شده، اکنون هیچ شهر قرمز و نارنجی در کشور وجود ندارد و شمار شهرهای زرد و آبی رو به افزایش است؛ به طوری که اکنون ۱۱۳ شهر در وضعیت زرد و ۳۳۵ شهر در وضعیت آبی هستند. شرایطی که سبب شده است تا دبیر کمیته علمی کشوری کرونا _ دکتر حمیدرضا جماعتی اعلام کند: «باتوجه به شرایط موجود، نظر کمیته علمی کشوری کرونا این است که بر اساس رنگبندی شهرها، می‌توان از ماسک استفاده کرد.»

وی گفته است که «در حال حاضر وضعیت رنگبندی اکثر شهرهای کشور، زرد و آبی است؛ بنابراین افرادی که بیماری‌های زمینه‌ای، سیستم ایمنی ضعیف و سن بالا ندارند و تحت درمان با داروهای سرکوب کننده ایمنی نیستند در محیط های باز الزامی به استفاده از ماسک ندارند.»

همچنین گزارش ""بررسی وضعیت همه‌گیری کرونا در استان‌های کشور"" که از سوی وزارت بهداشت در اختیار ایسنا قرار گرفته، نشان می‌دهد که در هفته دوم خرداد ماه ۱۴۰۱ مصادف با هفته ۱۲۰ همه‌گیری بیماری در کشور تعداد موارد سرپایی مثبت شناسایی شده، ۸۱۰ نفر بوده است. همچنین تعداد موارد بستری جدید در این هفته ۱۷۸ نفر و مجموع فوتی‌ها نیز ۲۲ نفر بوده است. در مجموع در هفته ۱۲۰ همه‌گیری کرونا در ایران، کاهش یا ایستایی مرگ‌های ناشی از این بیماری در ۲۸ استان کشور گزارش شده است.

کرونا به دنبال بقاست، رعایت کنید

البته متخصصان همچنان تاکید دارند که این شرایط به هیچ عنوان به معنای پایان پاندمی کرونا نیست و تاخت و تاز کرونا به گواه آمارهای جهانی هنوز هم در برخی کشورها ادامه دارد. تجربیات دو سال گذشته نیز حاکی از آن است که این ویروس توانایی جهش‌های گوناگون و سختی همچون دلتا و ایجاد مرگ‌ و میرهای روزانه چند صدتایی را دارد؛ بنابراین همچنان رعایت پروتکل‌ها و گسترش واکسیناسیون مهم‌ترین اولویت‌ است؛ این درحالیست که متاسفانه رعایت پروتکل‌های بهداشتی کاهش یافته و طبق اعلام وزارت بهداشت به حدود ۴۹ درصد رسیده است.

در مجموع متخصصان تاکید دارند که کووید۱۹ به زودی پایان نخواهد یافت؛ موضوعی که دکتر احسان مصطفوی _ رییس مرکز تحقیقات بیماری های نوپدید و بازپدید انستیتو پاستور ایران درباره آن به ایسنا گفته است: «این بیماری در کشورهای با سطح بالای واکسیناسیون، ممکن است در مراحل آخر رسیدن به سطح اندمیک باشد، اما باید توجه داشت که در سطح اندمیک بیماری هم باید انتظار نوسانات منظم و تکرار شونده، مانند نوسانات فصلی که در مورد آنفلوانزا هم دیده می‌شود را داشت.»

در همین راستا دکتر حمید سوری_ اپیدمیولوژیست نیز نسبت به سویه جدید کرونا در آمریکا با ساب‌واریانت BA.۲.۱۲.۱ که از خانواده اُمیکرون است، ابراز نگرانی کرده و تاکید دارد که «کرونا به دنبال بقای خود است؛ به همین دلیل رفتارها و فراز و نشیب‌هایی که در شدت بیماری‌زایی‌اش ایجاد می‌کند، ممکن است استراتژی باشد برای اینکه مجددا خودش را بر جامعه بشری تحمیل کند، پس نباید دچار خوش‌بینی کاذب در مورد آن شویم.»

در مجموع هر چند که اکنون به گواه آمار و اذعان متخصصان، کرونا به مدد همه اقدامات کنترلی و البته جان‌فشانی‌های کادر درمان، در کشور در آتش‌بس به سر می‌برد، اما هنوز پاندمی کرونا در جهان پایان نیافته است؛ به طوری که در برخی کشورها مانند استرالیا، نیوزیلند و آمریکا، میزان ابتلا در هفته های اخیر، افزایش یافته و میزان مرگ و میر بیماران در آمریکا نیز مختصری افزایش داشته و به اذعان دکتر جماعتی - دبیر کمیته علمی کشوری کرونا، احتمال چرخش بالای ویروس در برخی کشورهای اروپایی و آفریقایی باتوجه به کم بودن میزان واکسیناسیون در کشورهای آفریقایی وجود دارد؛ بنابراین هنوز هیچ پیش بینی از آینده بیماری نیست و لازم است همچنان رعایت پروتکل‌های بهداشتی بویژه در افراد در معرض خطر، سرلوحه تمام اقدامات باشد.",روزهای صفرِ کرونا
161,https://www.tabnak.ir/fa/news/1124345/بستن-۵-هزار-حساب-بانکی-در-برخورد-با-معاملات-فردایی,"معاون دادستان تهران از انسداد بیش از ۵ هزار حساب بانکی و دستگیری حدود ۵۰ نفر در جریان برخورد با معاملات فردایی طلا و ارز خبر داد.

به گزارش «تابناک» به نقل از مهر، رضا نجفی سرپرست دادسرای مجتمع تخصصی ویژه رسیدگی به جرایم اقتصادی با تشریح علل بروز اطاله در فرایند رسیدگی‌های قضائی و در پرونده‌های مطروحه گفت: زمانی که یک پرونده اقتصادی از صفر شروع می‌شود در قریب به اتفاق این موارد نیاز به ردیابی مالی است که این امر، بسیار زمان‌بر خواهد بود.

وی افزود: نکته دوم؛ فقدان ضابط ویژه مستقر و در اختیار است و همین امر سبب می‌شود که مستندسازی پرونده‌ها به سختی صورت گیرد.

نجفی در ادامه از انسداد بیش از پنج هزار حساب بانکی در حوزه برخورد با معاملات فردایی ارز و طلا و با ورود دستگاه قضائی در چند روز اخیر خبر داد و گفت: همچنین حدود ۵۰ نفر در جریان طرح برخورد با معاملات فردایی ارز و طلا دستگیر شده‌اند.

وی با اشاره به اقدامات دادستانی در جهت برخورد با کانال‌ها و سامانه‌هایی که در حوزه معاملات فردایی ارز و طلا فعالیت می‌کنند، افزود: برخی از لیدرها و ادمین‌های این کانال‌ها که اقدام به قیمت‌سازی می‌کنند، شناسایی و اقدامات لازم در حال انجام است.

سرپرست دادسرای مجتمع تخصصی ویژه رسیدگی به جرایم اقتصادی گفت: در سال جاری قریب به هزار و ۳۲۸ میلیارد تومان رد مال انجام شده‌است.",بستن ۵ هزار حساب بانکی در برخورد با معاملات فردایی
162,https://www.tabnak.ir/fa/news/1124344/امیدواری-به-افزایش-کیفیت-نان-با-ساماندهی-یارانه-آرد,"بررسی میدانی نانوایی‌های شهر بیرجند حکایت از تداوم گلایه‌ شهروندان از کیفیت نان‌ دارد و در حالی که به عقیده نانوایان قیمت نان نسبت به هزینه‌ها پایین است، امیدواری به رفع این مشکلات با ساماندهی یارانه‌های حوزه آرد و نان افزایش یافته است.

به گزارش «تابناک» به نقل از ایرنا، طرح مردمی‌سازی و توزیع عادلانه یارانه‌ها از طرح‌هایی است که در دولت سیزدهم با هدف اصلاح اقتصادی و با اهداف مختلفی برای جلوگیری از فساد و رانت، کاهش تورم، کاهش فاصله اجتماعی همچنین اجرای عدالت اجتماعی از اردیبهشت امسال به اجرا درآمد.

بر همین اساس قیمت چهار قلم کالای اساسی تغییر و افزایش یافت و در ادامه قرار است یارانه‌های حوزه آرد و نان ساماندهی شود با این توضیح که دولت بارها اعلام کرده قصد افزایش قیمت نان را ندارد بلکه روند پرداخت یارانه تغییر می‌کند.

یکی از کالاهای اساسی مشمول این طرح آرد است که نانوایی‌ها با توجه به خرید نان توسط مردم و تراکنش انجام شده با دستگاه کارتخوان هوشمند از یارانه بهره‌مند می‌شوند؛ برنامه‌ای که با تحقق آن امید می‌رود ضمن جلوگیری از مصارف غیرمعمول آرد، کیفیت نان مصرفی مردم نیز ارتقا یابد.

نصب کارتخوان‌های هوشمند در نانوایی‌های استان خراسان جنوبی از هفته جاری آغاز شد و به گفته مسوولان ۷۰۰ دستگاه پوز تهیه شده که ۶۴۰ دستگاه در نانوایی‌های دولتی استان نصب می‌شود ولی عرضه و قیمت نان مانند قبل است.

به منظور بررسی وضعیت نانوایی‌های شهر، قیمت و کیفیت نان با چند تن از شهروندان به گفت و گو پرداختیم.

تعجب از شلوغی برخی نانوایی‌ها

یک شهروند ساکن مهرشهر بیرجند به خبرنگار ایرنا گفت: در هفته اخیر شاهد شلوغی نانوایی‌های این منطقه هستیم و قبلا چنین شلوغی نبود اما اغلب اوقات که غروب برای خرید نان مراجعه می‌کنم، بیشتر نانوایی‌های این منطقه شلوغ است.

محمد علی‌نژاد افزود: اکثر نانوایی‌ها در منطقه حافظ و ولیعصر، دولتی است و ساعت کاری آنها تغییر نکرده اما شلوغ هستند.

وی که مشتری نان سنگک است گفت: تا الان متوجه گران شدن نان نشدیم چون نان سنگک را وزن می‌کنند و بر همان اساس هم پول می‌گیرند.

علی‌نژاد در عین حال از کیفیت نان لواش در این منطقه انتقاد و اظهار داشت: حدود یک سال پیش کیفیت نان لواش بهتر بود اما الان نمی‌توان این نان را مصرف کرد.

یک شهروند ساکن محله کارگران بیرجند هم که مشتری نان تافتون است گفت: نان‌های تافتون کیفیت خوبی دارد اما اندازه آن خیلی بزرگ است و چون ما ۲ نفر هستیم معمولا دور ریز داریم.

ملک‌آبادی با بیان اینکه قیمت نان افزایش نداشته است افزود: نانوایی محله ما تا آخر شب نان داشت اما الان غروب تعطیل کرده و دیگر نانی برای فروش ندارد.

به گفته وی نان تافتون تازه کیفیت خوبی دارد اما وقتی می‌ماند قابل مصرف نیست.

شهروند دیگری در محله ۱۷ شهریور معتقد است برخی نانوایی‌های سطح شهر ساعت کار خود را کم کرده‌اند.

محمودی گفت: قبلا در پاسی از شب هم نانوایی‌ها نان داشتند و حتی دیده می‌شد مقدار زیادی نان را یک جا به افراد می‌دادند ولی الان فقط همان ساعت کاری مصوب پخت می‌کنند.

وی افزود: کیفیت نان نسبت به قبل تغییر چندانی نکرده است، برخی نانوایی‌های آزادپز افزایش قیمت داشته‌اند که به نظرم به خاطر خرید آرد آزاد است.

این شهروند عنوان کرد: اگر در کنار افزایش قیمت، کیفیت را هم بالا ببرند خوب است اما با شرایط فعلی مردم قدرت خرید برای نان بی‌کیفیت اما گران را ندارند و امیدواریم با طرح‌های دولت، نان با کیفیت و قیمت مناسب در اختیار مردم قرار گیرد.

هزینه‌های پخت نان بالا، قیمت پایین

این گلایه‌های شهروندان در حالی مطرح شد که یک نانوا در بیرجند از زیاد بودن هزینه‌های پخت نان گفت و افزود: با قیمت فعلی نان باید از مزد کارگر و سود خود کم کنیم تا بتوانیم جوابگوی هزینه‌های دیگر باشیم.

وی که خواست نامش در این گزارش ذکر نشود، گفت: کیسه خمیر مایه ۸۰ هزار تومان، نمک کیسه سه هزار و ۵۰۰ تومان و بیمه کارگر ماهانه ۲۵۰ هزار تومان بود اما الان باید ۷۰۰ هزار تومان بیمه هر کارگر را ماهانه پرداخت کنیم و خمیر مایه را با کیسه ۷۵۰ هزار تومان بخریم.

این نانوا با بیان اینکه قیمت نان نسبت به گذشته افزایش نداشته است افزود: ما فقط آرد را با قیمت دولتی تهیه می‌کنیم اما بقیه هزینه‌ها آزاد است و در قیمت نان هم تاثیر دارد.

وی که برای پنج کارگر، بیمه تامین اجتماعی واریز می‌کند گفت: تامین اجتماعی هر سال نرخ بیمه را افزایش می‌دهد در صورتی که قیمت نان نسبت به چند سال پیش تغییر نکرده است.

این نانوا با ابراز نارضایتی از کم بودن سود نانوایی با قیمت فعلی نان گفت: سیاست دولت ثابت نگهداشتن نرخ نان به نفع مردم است در صورتی که نانوا نیز نباید ضرر کند و ما هم جزئی از همین مردم هستیم.

وی که هشت و نیم ساعت در روز طی سه نوبت صبح، ظهر و شب فعال است، اظهار داشت: موظف هستیم تمام سهمیه آرد را پخت کنیم، ما از هر نوع ساماندهی استقبال می‌کنیم به شرط آنکه علاوه بر مردم، منافع قشر نانوا هم دیده شود.

نبود کارگر حرفه‌ای از عوامل اثرگذار بر کیفیت نان

رییس اتحادیه نانوایان خراسان جنوبی هم معتقد است که نانوایان تلاش دارند با وجود مشکلات، کیفیت نان را افزایش دهند و نبود کارگر حرفه‌ای به خاطر دستمزدهای پایین از جمله عوامل اثرگذار بر کیفیت نان است.

جواد مختاری در گفت و گو با خبرنگار ایرنا ادامه داد: افزایش نرخ نان فعلا در دستور کار نیست هرچند بعد از گذشت سه سال، نیاز مبرم نانوایان است.

وی با اشاره به زمزمه افزایش قیمت نان در سطح شهر گفت: این افزایش قیمت فقط مختص نان فانتزی است زیرا این دسته از نانوایان آرد را براساس تصمیم دولت با نرخ جدید تهیه می‌کنند که از کیسه‌ای ۶۰ هزار تومان به ۶۰۰ هزار تومان رسیده لذا به همان تناسب قیمت نان فانتزی افزایش یافته است.

رییس اتحادیه نانوایان خراسان جنوبی با تاکید بر اینکه درصد تاثیر نان فانتزی بر سفره مردم کمتر ۱۰ درصد است گفت: خمیر مایه جزو مواد اولیه نانوایی است که ارز دولتی از چند سال پیش به آن تخصیص پیدا نکرده و میزان افزایش نرخ آن نسبت به قبل ۴۰۰ درصد بوده است.

وی یادآور شد: ۲۰ قلم مواد در تولید نان تاثیرگذار است که نانوا فقط آرد را با تعرفه دولتی دریافت می‌کند.

مختاری با اشاره به دخیل بودن عوامل متعدد در کیفیت نان تصریح کرد: نانوا به تنهایی در این زمینه نقشی ندارد بلکه آرد با کیفیت و کارگر ماهر نیز از عوامل تاثیرگذار در کیفیت نان است.

وی گفت: کمیسیون بازرسی اتحادیه از فعالیت نانوایان رصد روزانه دارد و گشت مشترک سازمان جهاد کشاورزی، تعزیرات و اصناف هم به‌صورت مستمر بر فعالیت نانوایان برای جلوگیری از قاچاق آرد نظارت می‌کند، شهروندان هم در صورت مشاهده تخلف از سوی نانوایان می‌توانند موارد را به شماره ۳۲۲۲۰۵۹۵ گزارش دهند.

دستمزد پایین عاملی برای بی‌رغبتی نانوایان

رییس اتحادیه نانوایان خراسان جنوبی درباره پایین بودن کیفیت نان لواش در برخی نقاط شهر بیرجند گفت: پخت نان سنتی نیاز به کارگر ماهر دارد اما در حال حاضر شاطر لواش و سنگک کمبود داریم و افرادی که کار می‌کنند هم در شرف بازنشستگی هستند.

وی اظهار داشت: پایین بودن دستمزد از مهمترین عوامل در بی‌رغبتی به یادگیری حرفه نانوایی است.

مختاری با اشاره به شلوغی برخی نانوایی‌ها افزود: این موضوع به چند عامل بستگی دارد که تخلف بعضی از نانوایان در پخت نکردن سهمیه آرد است و باعث تحمیل بار بر سایر نانوایان آن منطقه می‌شود.

وی تصریح کرد: گاهی سهمیه آرد برخی نانوایان نیز پایین است لذا به مقدار نیاز شهروندان نمی‌توانند پخت کنند و همین مساله باعث شلوغی می‌شود.

رییس اتحادیه نانوایان خراسان جنوبی گفت: البته شهروندان نیز معمولا خرید نان را به ساعات پایانی روز موکول می‌کنند وگرنه در بقیه ساعات روز شاهد شلوغی نیستیم.

آرد یارانه‌ای که از چرخه خارج شد

همه این موارد در شرایطی مطرح می‌شود که دولت سیزدهم در سال اول فعالیت خود دست به اصلاح اقتصادی در تخصیص ارز به کالاهای اساسی و نظام پرداخت یارانه‌ها زده و آرد یارانه‌ای یکی از این اقلام است که طی سالیان متمادی در اختیار نانوا قرار می‌گرفت.

اما به گفته سرپرست معاونت هماهنگی امور اقتصادی استانداری خراسان جنوبی براساس برآوردهای اطلاعاتی و کارشناسی انجام شده در خراسان جنوبی طی سه سال اخیر بیش از ۷۰ هزار کیسه آرد به وزن بیش از ۲ هزار و ۵۰۰ تن از چرخه نانوایی‌های یارانه‌ای خارج شده و در اختیار حوزه صنف و صنعت قرار گرفته است.

جواد اشرفی افزود: آرد یارانه‌ای از برخی نانوایی‌ها جمع‌آوری و در برخی کارخانجات به آرد قنادی تبدیل می‌شد که با قیمت آزاد به شهروندان می‌فروختند در نتیجه بستر فساد برای سوء‌استفاده‌کنندگان فراهم بوده است.

وی گفت: با تحلیل آمارها در این نوع شبکه توزیع، دچار انحراف بزرگی هستیم و انتفاع آن نصیب عده‌ای خاص می‌شود همچنین در کشور ضایعات حدود ۳۰ درصدی نان را داریم که بیشتر در خوراک دام ظاهر می‌شود و با اجرای طرح اصلاح اقتصادی دولت این ضایعات به حداقل ممکن خواهد رسید.

سرپرست معاونت هماهنگی امور اقتصادی استانداری خراسان جنوبی بیان کرد: با توزیع آرد یارانه‌ای، ضرورتی وجود ندارد که تولیدکننده کالای باکیفیت تولید کند یا کاهش هزینه‌های تولید را داشته باشد، چرا که آن قدر انتفاع در تفاوت قیمت‌ها وجود دارد که نیاز نیست ساز و کار و خط تولید خود را مهندسی مجدد کند یا هزینه‌های تولید خود را کاهش دهد.

مردم نگران افزایش قیمت نان نباشند

او گفت: پس از اجرای طرح ساماندهی یارانه‌های حوزه آرد و نان در استان هیچ گونه افزایش قیمت نان نداریم و مردم از این بابت نگران نباشند.

اشرفی تصریح کرد: با اجرای این طرح، مردم نان را با همان قیمت قبل تهیه خواهند کرد ضمن اینکه یارانه‌های اختصاص یافته از سوی دولت برای آرد و نان شفاف‌تر شده و از عرضه آرد و نان خارج از شبکه توزیع، جلوگیری می‌شود.

وی با تاکید بر افزایش بازرسی از نانوایی‌های استان گفت: ممانعت از بروز تخلفات احتمالی و برخورد قاطع با متخلفان به‌طور ویژه در دستور کار دستگاه‌های متولی قرار دارد.

سرپرست معاونت هماهنگی امور اقتصادی استانداری خراسان جنوبی بیان کرد: امسال بیش از ۳۱۸ تن آرد قاچاق در خراسان جنوبی کشف شده است که با اجرای طرح مردمی‌سازی و توزیع عادلانه یارانه‌ها جلوی این حجم از قاچاق آرد به کشورهای همسایه گرفته می‌شود و منافع آن به مردم کشور خودمان خواهد رسید.

آغاز نصب کارتخوان هوشمند در نانوایی‌ها

همزمان با بسیاری از استان‌های کشور، نصب دستگاه کارتخوان هوشمند در نانوایی‌های خراسان جنوبی هم آغاز شد تا گامی دیگر در مسیر توزیع عادلانه یارانه‌ها برداشته شود.

بنابر اعلام معاون امور بازرگانی و توسعه تجارت اداره کل صنعت، معدن و تجارت خراسان جنوبی نصب دستگاه کارتخوان هوشمند در نانوایی‌های استان از ۲۲ خرداد ماه جاری در دستور کار قرار گرفت.

الیاس جویبان افزود: در راستای اجرای طرح مردمی‌سازی و توزیع عادلانه یارانه‌ها و با هدف شفاف‌سازی خرید نان از منظر نوع آرد، میزان مصرف و کنترل قیمت، دستگاه کارتخوان هوشمند و مشترک به‌صورت هماهنگ توسط بانک سپه که سامانه فروش آرد را در اختیار دارد در نانوایی‌های استان نصب می‌شود.

وی تعداد نانوایی‌های فعال در استان خراسان جنوبی را ۷۶۵ واحد اعلام کرد و گفت: در این طرح نوع نان توسط مشتری به میزان دلخواه انتخاب و محاسبه قیمت از طریق دستگاه تعیین می‌شود.

آرد اختصاصی به نانوایی براساس فروش نان

معاون امور بازرگانی و توسعه تجارت اداره کل صنعت، معدن و تجارت خراسان جنوبی تصریح کرد: قیمت نان بدون تغییر و افزایش خواهد بود و میزان آرد اختصاصی به نانوایی نیز به میزان فروش نان بستگی دارد.

وی افزود: بخشی از یارانه ناشی از صرفه‌جویی در مصرف آرد در این مرحله به منظور جبران بخشی از هزینه‌های نانوایان، به حساب آنها واریز خواهد شد.

جویبان بیان کرد: با توجه به مختار بودن مشتری در انتخاب نوع نان و نانوایی، تحویل و توزیع آرد به نانوایی‌ها براساس میزان پخت هر نانوایی در ماه قبل تعیین می‌شود و با اجرای این طرح نانوایی‌ها سهمیه‌های متفاوتی از آرد را در ماه‌های مختلف و با توجه به میزان فروش نان با کیفیت دریافت خواهند کرد.

اجرای این طرح سبب می‌شود نانوایی‌ها کیفیت نان خود را افزایش دهند زیرا همه باید از یک رویه مشخص پیروی کنند همچنین از قاچاق آرد و توزیع خارج از شبکه آرد نیز جلوگیری شود.

با نصب دستگاه کارتخوان، تمامی نانوایی‌ها رصد می‌شوند و در مرحله بعد هر نانوا براساس میزان پخت نان یارانه دریافت می‌کند.",امیدواری به افزایش کیفیت نان با ساماندهی یارانه آرد
163,https://www.tabnak.ir/fa/news/1124343/ایران-کشور-دیابت‌خیزی-است,"رئیس انجمن دیابت ایران، مهم‌ترین مشکل بیماران دیابتی در ایران را مسئله آموزش به آنها دانست.

به گزارش «تابناک»، دکتر اسدالله رجب در گفت‌وگو با ایسنا، ایران را کشوری دیابت‌خیز دانست و گفت: در کل، منطقه خاورمیانه و آفریقا به نسبت کشورهای اروپایی و آمریکای شمالی درصد ابتلا به دیابت بسیار بالاتر بوده و دیابت‌خیز هستند.

وی در ادامه با اشاره به علت اصلی شیوع دیابت در کشور و عدم توجه به مسئله ""پیشگیری اولیه""، توضیح داد: متاسفانه مردم، بیماران، متخصصان و سیاستگذاران بهداشتی درمانی کشور هیچ کدام به مسئله پیشگیری اولیه اهمیت نمی‌دهند و تنها زمانی به پزشک مراجعه می‌کنند که درگیر بیماری دیابت شده‌اند.

این متخصص با تاکید بر اهمیت تعیین بودجه و سرمایه‌گذاری برای مبحث پیشگیری اولیه، گفت: پیشگیری اولیه هزینه دارد و صرفا بیان روش های پیشگیری فایده ندارد. در ایران به علت عدم توجه به این موضوع، بیمه‌ها نیز هزینه‌های پیشگیری را پرداخت نمی‌کنند.

رجب به وضعیت آموزش پزشکی نیز اشاره کرد و گفت: دانشجوی پزشکی تنها نوشتن دارو برای این بیماران را آموزش می‌بینند و چون پیشگیری نیازمند زمان و هزینه است، درباره آن صحبت نیز نمی‌کنند.

رئیس انجمن دیابت ایران برای پیشیگری اولیه ضمن توصیه به داشتن یک برنامه کلی برای پی‌بردن به علت ابتلای افراد به دیابت توضیح داد: باید شیوه‌های نادرست زندگی را اصلاح کنیم و تغذیه سالم داشته باشیم.

وی با اشاره به تاکید سازمان بهداشت جهانی درباره تغذیه سالم گفت: تغذیه افراد باید کم‌نمک، کم‌روغن و کم شیرین باشد و سیگار و مشروبات الکلی در زندگی حذف شود. علاوه بر تغذیه سالم، فعالیت جسمی و مدیریت استرس نیز دارای اهمیت است.

رجب مرحله بعد را شناسایی افراد در معرض ابتلا به دیابت و ارائه آموزش‌های لازم به آنها دانست.

رئیس انجمن دیابت ایران به مسئله پیشگیری ثانویه با توجه به پیشرفت اروپا در این زمینه توضیح داد: اقتصاد اروپا برعکس قانون بیمه ایران، برای آموزش در این زمینه سرمایه‌گذاری کرد و دیابت را کنترل کرد. پزشک در این مرحله باید به فرد دیابتی آموزش دهد که دچار عارضه نشود و بیمار محور عمل کند. در بسیاری از بیماری های مزمن مانند دیابت، فشار خون و چربی بالا باید بیمارمحور عمل کرد و درمان‌کننده اصلی را خود فرد دانست.

رجب وظیفه اصلی پزشکان را پیشگیری ثانویه دانست و گفت: در نهایت باید تعداد افراد مبتلا به دیابت کاهش پیدا کند و تعداد دیابتی‌های کنترل شده بیشتر شود و دچار عوارض دیابت نیز نشوند؛ چراکه بیشترین هزینه‌های اقتصادی و اجتماعی دیابت، هزینه‌های عوارض آن است.

وی با توجه به اینکه اصل، آموزش است؛ به اهمیت فعالیت صداوسیما و رسانه‌های گروهی در این زمینه اشاره کرد و گفت: باید هر روز و ساعت‌به‌ساعت آموزش ها گفته شود تا به افرادی که علاقه‌مند به سلامت خود هستند، یادآوری شود.

رئیس انجمن دیابت ایران با اشاره به وضعیت درمان و داروی افراد مبتلا به دیابت که به دنبال درمان قطعی بیماری خود هستند گفت: داروی جدید برای دیابت نداریم و همه ۵۰ سال قبل ساخته شده‌اند. قبل از افزایش قند فرد مبتلا به دیابت و دریافت داروی جدید باید به فرد آموزش داد که چطور قند خود را کنترل کند.

این متخصص با تاکید بر اینکه آموزش بخشی از درمان است؛ افزود: در ایران با مسئله دارو مشکل نداریم و مسئله اصلی، آموزش است. با همکاری بین بیمه‌گذار، سیاستگذار، فرد دیابتی، پزشک و متخصص مشکل داریم که باید بر اساس برنامه‌ای به موضوع کاهش مشکلات اقتصادی و اجتماعی دیابت در ایران بپردازیم.

رجب، شش پایه درمان یا کنترل دیابت را برشمرد و توضیح داد: اول آموزش، دوم حمایت های روانشناختی و اجتماعی از فرد یا خانواده دیابتی، سوم ابزار و وسایلی که فرد دیابتی نیاز دارد که سیر درمان خود را بتواند در خانه کنترل کند، چهارم تغذیه، پنجم فعالیت جسمی روزانه و ششم دارو است. متاسفانه در کشور ما تنها به پایه ششم که دارو است توجه می‌شود و به همین دلیل مشکل داریم. این درحالیست که حتی به افرادی که دارو مصرف می‌کنند نیز باید آموزش داده شود.

وی افزود: آموزش به معنای در دسترس داشتن منابع و اطلاعات خوب نیست بلکه به معنای داشتن انگیزه برای کنترل بیماری است که فرد بتواند وظیفه‌ اجتماعی خود را که ""خدمت به خود"" است را انجام دهد. فردی که به خود توجه نکند و خود را دوست نداشته باشد، دیگران را نیز دوست نخواهد داشت.

رئیس انجمن دیابت ایران به وضعیت دسترسی به دارو برای بیماران مبتلا به دیابت اشاره کرد و گفت: به طور کلی در کشور مشکل دارو در حوزه دیابت نداریم؛ البته بعضا ممکن است اختلالی به وجود آید به عنوان نمونه در انسولین‌ها؛ اما ۹۰ درصد بیماران دیابتی نوع ۲ هستند و قرص مصرف می‌کنند که در این زمینه مشکلی نداریم.

وی خاطرنشان کرد: مشکل ما توجه نکردن به پایه‌های اساسی کنترل و درمان دیابت است و باید همینطور که دنیا در جهت کنترل دیابت پیشرفت کرده ما نیز این کار را انجام دهیم و بدین صورت هزینه‌ها نیز بسیار کم خواهد شد.

دکتر اسدالله رجب در پایان به وضعیت پوشش بیمه‌ها برای داروهای بیماران دیابتی اشاره کرد و گفت: نوار تست قندخون و دستگاه‌های مورد نیاز باید تحت پوشش بیمه‌ها باشند، پیشنهادات خود را داده‌ایم ولی خبری نیست. فرد دیابتی همین که به این بیماری مبتلا است، کافی است و نباید برای تهیه دارو وسایل مورد نیاز خود عذاب بکشد.",ایران کشور دیابت‌خیزی است
164,https://www.tabnak.ir/fa/news/1124342/گزارش-بورس-امروز-سه-شنبه-۲۴-خرداد-۱۴۰۱-|-سهامداران-برای-خرید-این-نمادها-صف-کشیدند,"بورس امروز سه شنبه ۲۴ خرداد ۱۴۰۱ در حالی کار خود را آغاز خواهد کرد که شاخص کل دوشنبه ۲۳ خرداد ۱۴۰۱ در نهایت با افزایش ۳۹۰۵۹ واحدی بر روی کانال یک میلیون و ۵۷۱ هزار و ۴۴۶ واحد آرام گرفت.

به گزارش بورس تابناک، بورس امروز سه شنبه ۲۴ خرداد ۱۴۰۱:

خبرهای مهم برای بورس امروز:

۱- جلسه فولادسازان با وزیر نیرو از زبان رئیس انجمن فولاد: جلسه با وزیر نیرو نتایج مثبتی برای تأمین بهتر برق فولادی‌ها در پی داشت

۲- «تپسی» بعد از عرضه اولیه برای افزایش سرمایه متوقف خواهد شد

۳-قیمت نفت برنت در معاملات امروز با کاهش ۱.۳۹ درصدی در هر بشکه، ۱۲۰ دلار و ۳۱ سنت معامله شد.

۴- نرخ ارز کاهش می‌یابد، رییس شورای عالی کانون صرافان: ابلاغیه جدید بانک مرکزی و صدور مجوز خرید توافقی ارز صادرکنندگان توسط صرافی منجر به عرضه گسترده ارز‌های صادراتی در بازار خواهد شد که به تعدیل نرخ ارز کمک خواهد کرد.

۵- بیشترین رشد شاخص کل در ۶ ماه اخیر: در معاملات امروز بازار سهام شاخص کل بورس توانست رشد ۲.۵۵ درصدی را ثبت کند. این میزان، بیشترین رشد نماگر اصلی بورس از ابتدای زمستان سال گذشته را نشان می‌دهد.

۶- عوارض صادرات تخم مرغ حذف شد: بر اساس تصمیم قرارگاه امنیت غذایی تعرفه صادراتی تخم مرغ برداشته و به گمرک ابلاغ شد.

۷- افزایش سرمایه ۲۶۰ درصدی‌ های وب از محل سود انباشته مورد تایید حسابرس قرار گرفت.

۸- اتکاسا باتوجه به اخذ مجوز فعالیت از بیمه مرکزی جمهوری اسلامی ایران به زودی بازگشایی می‌شود

۹- مجوز افزایش سرمایه ۶۶ درصدی شرکت بورس کالا ایران از محل سود انباشته، سایر اندوخته‌ها صادر شد.

۱۰- تپسی فردا سه‌شنبه ۲۴ خرداد در فرابورس عرضه اولیه می‌شود.

صف های خرید و فروش در پیش گشایش

تعداد نماد‌های در صف خرید: ۳۲ نماد | ارزش صف‌های خرید: ۳۳۵ میلیارد تومان

تعداد نماد‌های در صف فروش: ۳۳ نماد | ارزش صف‌های فروش: ۱۴۹ میلیارد تومان

گزارش بازار در نیمه دوم (ساعت ۱۰:۴۵ تا ۱۲:۳۰ ):

شاخص کل امروز ۲۴ خرداد ۱۴۰۱

شاخص کل: یک میلیون و ۵۷۴ هزار و ۶۵ واحد | افزایش ۲۶۱۹ واحدی | معادل مثبت ۰.۱۷ درصد

شاخص کل قیمت وزنی-ارزشی: ۳۸۳ هزار و ۵۲۵ واحد | افزایش ۶۳۸ واحدی | معادل مثبت ۰.۱۷ درصد

شاخص کل هم وزن: ۴۲۹ هزار و ۹۳۰ واحد | افزایش ۷۷۰ واحدی | معادل مثبت ۰.۱۸ درصد

شاخص قیمت هم وزن: ۲۶۳ هزار و ۴۵۲ واحد | افزایش ۴۷۲ واحدی | معادل مثبت ۰.۱۸ درصد

شاخص آزاد شناور: یک میلیون و ۹۸۴ هزار و ۶۷۲ واحد | افزایش ۸۰۷ واحدی | معادل مثبت ۰.۰۴ درصد

شاخص بازار اول: یک میلیون و ۱۹۵ هزار و ۹۹۸ واحد | افزایش ۲۲ واحدی | معادل مثبت ۰.۰۰ درصد

شاخص بازار دوم: ۳ میلیون و ۳۶ هزار و ۴۶۸ واحد | افزایش ۱۱۱۵۷ واحدی | معادل مثبت ۰.۳۷ درصد

ارزش و حجم معاملات

تعداد معاملات: ۵۹۱ هزار و ۹۴۳ نوبت معاملاتی

ارزش معاملات: ۴۵ هزار و ۶۳ میلیارد ریال

حجم معاملات: ۷ میلیارد و ۷۲۷ میلیون برگه اوراق بهادار

نمادهای تاثیرگذار

۷ نماد تاثیرگذار بر شاخص کل بورس: میدکو، فخوز، نوری، فملی، شبریز، ومعادن، شستا.

صف های خرید و فروش

تعداد نمادهای در صف خرید: 80 نماد | ارزش صف‌های خرید: 290 میلیارد تومان

برترین نمادها در صف خرید: وسالت، سامان، کویر.

تعداد نمادهای در صف فروش: 59 نماد | ارزش صف‌های فروش: 139 میلیارد تومان

برترین نمادها در صف فروش: آینده، فنفت، انرژی1.

برترین عرضه و تقاضا

۳ نماد با برترین تقاضا در بورس: افران، فردا، کمند.

۳ نماد با برترین عرضه در بورس: کمند، همای، افران.

بیشترین و کمترین قیمت

۳ نماد با بیشترین افزایش قیمت در بورس: ختوقا، خچرخش، ساروم.

۳ نماد با بیشترین کاهش قیمت در بورس: سشمال، وبوعلی، فمراد.

ورود و خروج پول حقیقی:

میزان خروج پول حقیقی: 415 میلیارد تومان

۳ نماد با بیشترین ورود پول حقیقی: فخوز، پارس، ومعادن.

۳ نماد با بیشترین خروج پول حقیقی: سشمال، وبوعلی، فمراد.

نقشه بازار امروز ۲۴ خرداد ۱۴۰۱

(برای دیدن تصویر بزرگتر بر روی نقشه کلیک کنید)",گزارش بورس امروز سه شنبه ۲۴ خرداد ۱۴۰۱ | سهامداران برای خرید این نمادها صف کشیدند
165,https://www.tabnak.ir/fa/news/1124341/وزیر-تعاون-کار-و-رفاه-اجتماعی-استعفا-کرد-برای-افزایش-هماهنگی-در-دولت-استعفا-می‌دهم-سخنگوی-دولت-با-دومین-استعفای-عبدالملکی-موافقت-شد-اما-از-دولت-جدا-نمی‌شود-زاهدی-وفا-سرپرست-وزارت-شد,"وزیر تعاون، کار و رفاه اجتماعی دولت سیزدهم، که به تازگی اخباری در خصوص استعفای وی منتشر شده بود، اولین خروجی دولت سیزدهم لقب گرفت. خبری که حجت الله عبدالملکی ترجیح داد آن را با انتشار در توییتر به اطلاع عموم برساند تا شاید به نوعی اعلام فعالیت دوباره وی در این شبکه اجتماعی باشد؛ جایی که نقطه شروع آشنایی بسیاری با نام وی است.

وزیر تعاون، کار و رفاه اجتماعی دولت سیزدهم که اخیرا اخباری در خصوص استعفای وی منتشر شده بود، اولین خروجی دولت سیزدهم لقب گرفت. خبری که عبدالملکی ترجیح داد آن را با انتشار در توییتر به اطلاع عموم برساند تا شاید به نوعی اعلام فعالیت دوباره وی در این شبکه اجتماعی باشد.

به گزارش «تابناک»، متن استعفانامه حجت الله عبدالملکی از وزارت تعاون، کار و رفاه اجتماعی بدین شرح است؛

بسمه‌تعالی

حضرت آیت‌الله رئیسی

رئیس محترم جمهوری اسلامی ایران

با سلام و تحیات و آرزوی توفیق و عافیت؛

ضمن تشکر از حسن نظر جنابعالی به اینجانب جهت تصدی مسئولیت وزارت تعاون، کار و رفاه اجتماعی و قدردانی از اعتماد مجلس محترم شورای اسلامی، به‌منظور افزایش هماهنگی در دولت استعفای خود را از این سمت اعلام می‌نمایم.

اینجانب در طول حدود ۳۰۰ روز فعالیت در این وزارتخانه، همه تلاش خود را برای خدمت صادقانه به مردم عزیز کشور به‌کار بستم و از همراهی صمیمانه همکاران این وزارتخانه در این مدت تشکر می‌کنم.

خود را سرباز کوچک نظام اسلامی و دولت مردمی میدانم و تا پای جان در مسیر تحقق آرمان‌های رفیع آن و تحقق اهداف گام دوم انقلاب اسلامی مجاهدانه تلاش خواهم کرد و از هیچگونه خدمتی در این عرصه فروگذار نخواهم کرد ان‌شاءالله.

با احترام

حجت الله عبدالملکی

دومین استعفا مورد موافقت قرار گرفت/ «زاهدی وفا» سرپرست شد



علی بهادری جهرمی، سخنگوی دولت صبح امروز سه شنبه (۲۴ خرداد ماه) در نشست خبری، در خصوص استعفای عبدالملکی گفت: روز گذشته وزیر کار دومین بار متوالی استعفای خود را تقدیم رییس‌جمهور کردند که دومین بار نیز مورد موافقت رییس‌جمهور قرار گرفته شد و آقای زاهدی وفا از امروز به عنوان سرپرست وزارت کار تعاون و رفاه اجتماعی منصوب شدند.



وی افزود: آقای عبدالملکی از دولت جدا نخواهد شد و قرار است به عنوان مشاور رییس‌جمهور با دولت همکاری کند.",وزیر تعاون، کار و رفاه اجتماعی استعفا کرد؛ «برای افزایش هماهنگی در دولت استعفا می‌دهم»/ سخنگوی دولت: با دومین استعفای عبدالملکی موافقت شد، اما از دولت جدا نمی‌شود/ «زاهدی وفا» سرپرست وزارت شد
166,https://www.tabnak.ir/fa/news/1124319/انحلال-تیمی-که-۴۱-گل‌بخودی-عمدی-دریافت-کرد,"در پی تبانی‌، یکی از تیم‌ها برای جلوگیری از قهرمانی تیم صدرنشین جدول، ۴۱ گل‌به‌خودی را در کارنامه‌اش ثبت کرده است.

«این افراد احترامی برای فوتبال قائل نیستند. اجازه نمی‌دهیم این اتفاق دوباره تکرار شود.»

این جمله را یکی از مسئولان محلی لیگ فوتبال باشگاهی در آفریقای جنوبی پس از محرومیت دائمی چهار تیم به جرم تبانی و زدن گل‌به‌خودی مطرح کرده است.



این چهار باشگاه همه در لیگ دسته چهار فوتبال آفریقای جنوبی فعالیت می‌کردند. مسئولان پس از آن عملکرد آنها را تحت‌نظر گرفتند که متوجه نتیجه عجیب و غیرمعمول دو مسابقه در این لیگ شدند: ۳۳- ۱ و ۵۹ - ۱.



مسئولان می‌گویند این نتایج بخشی از یک تلاش هماهنگ برای تبانی و تغییر نتیجه مسابقه بوده و در نتیجه فعالیت این چهار باشگاه برای همیشه متوقف شده است، و برخی از مسئولان برگزاری مسابقات هم تا ۱۰ فصل از حضور در رقابت‌ها محروم شده‌اند.



در یکی از جالب‌توجه‌ترین موارد، مسئولان دریافتند که برگزارکنندگان مسابقه بی‌آنکه به گل‌به‌خودی‌ها اشاره کنند، تنها در برگه ثبت مسابقه می‌نوشتند فلان بازیکن ۱۰ گل یا فلانی ۲۰ گل زده است.



",انحلال تیمی که ۴۱ گل‌بخودی عمدی دریافت کرد!
167,https://www.tabnak.ir/fa/news/1124340/آتش‌سوزی-انبار-لوازم-خانگی-در-خیابان-فدائیان-اسلام,"سخنگوی سازمان آتش‌نشانی تهران با اشاره به جزئیات وقوع حریق در یک انبار لوازم خانگی گفت: این حادثه مصدوم و تلفات جانی نداشته است.

به گزارش «تابناک» به نقل از مهر، جلال ملکی با تشریح جزئیات حادثه آتش‌سوزی در یک ساختمان واقع در خیابان فداییان اسلام گفت: ساعت ۱۷:۴۶ عصر دوشنبه یک مورد آتش‌سوزی در یک ساختمان در خیابان فداییان اسلام، کوچه دوازدهم به سامانه ۱۲۵ سازمان آتش‌نشانی شهرداری تهران اطلاع داده شد.

سخنگوی سازمان آتش‌نشانی تهران خاطرنشان کرد: دو ایستگاه به محل حادثه اعزام شدند و نیروها در مدت زمان سه دقیقه به محل حادثه رسیدند.

وی اظهار کرد: آتش‌نشانان در محل حادثه مشاهده کردند که در یک ساختمان قدیمی سه طبقه که ظاهراً مسکونی بوده اما به‌عنوان انبار لوازم خانگی از ان استفاده می‌شده است که در قسمت پارکینگ و حیاط دچار حریق شده بود و آتش در حال گسترش بود.

ملکی خاطرنشان کرد: دود و حرارت به طبقات بالایی نیز سرایت کرده بود و آتش نیز در آستانه سرایت به طبقات فوقانی بود.

سخنگوی سازمان آتش‌نشانی تهران با بیان اینکه خوشبختانه در زمان حادثه کسی در محل حضور نداشت، گفت: آتش‌نشانان خیلی سریع موفق شدند که آتش را تحت کنترل خود درآورند و خوشبختانه مورد مصدوم و تلفات جانی نداشتیم و در ساعت ۱۹:۲۵ عملیات به پایان رسید و محل برای بررسی علت وقوع حادثه تحویل کارشناسان شد.",آتش‌سوزی انبار لوازم خانگی در خیابان فدائیان اسلام
168,https://www.tabnak.ir/fa/news/1124339/ثبت‌نام-اینترنتی-زائران-غربی-حج-برای-مقابله-با-کلاهبرداری,"یک مقام عربستان سعودی گفت: سیستم جدید درخواست روادید برای زائرانی که از آمریکا، کانادا، انگلیس، اروپا و استرالیا می‌آیند، به اجرا گذاشته شده است.

به گزارش «تابناک» به نقل از خبرگزاری صدا و سیما از خبرگزاری فرانسه از ریاض، مقامات عربستان سعودی روز دوشنبه اعلام کردند، زائرانی که قصد دارند مناسک حج را در عربستان به جا بیاورند و از کشور‌های غربی می‌آیند، امسال باید درخواست روادید خود را در یک درگاه دولتی بر خط (آنلاین) مطرح کنند، تدبیری که به مبارزه با کلاهبرداری‌ها اختصاص دارد.

یک مقام سعودی که خواست نامش فاش نشود به خبرگزاری فرانسه گفت که سیستم جدید درخواست روادید برای زائرانی که از آمریکا، کانادا، انگلیس، اروپا و استرالیا می‌آیند، به اجرا گذاشته شده است.

یکی دیگر از مقامات گفت، هدف از این سیستم جدید مبارزه با کلاهبرداری‌های «آژانس‌های جعلی» است که پول زائران را می‌دزدند.

وزارت حج عربستان در توییتر اعلام کرد، این درگاه اینترنتی که یک هفته پیش باز شد، روز دوشنبه بسته شد. این منبع افزود، ثبت نام شدگان در یک قرعه کشی- که تاریخ آن هنوز مشخص نیست- شرکت داده می‌شوند و برندگان روادید حج را دریافت می‌کنند.

یک میلیون مسلمان در داخل و خارج عربستان اجازه دارند در حج امسال شرکت کنند. از آغاز همه گیری کووید-۱۹، این نخستین بار است که عربستان به زائران خارجی اجازه می‌دهد مناسک حج را به جا بیاورند.

عربستان سعودی از سوی دیگر روز دوشنبه محدودیت‌های ضد کرونا را کاهش داد. وزارت کشور عربستان اعلام کرد، استفاده از ماسک در اماکن سرپوشیده به غیر از مسجد اعظم (مسجد الحرام) در مکه و دیگر اماکن مقدس اجباری نیست.

تنها مسلمانانی که علیه ویروس کرونا واکسینه شده اند و کمتر از ۶۵ سال سن دارند مجاز به شرکت در حج امسال هستند.",ثبت‌نام اینترنتی زائران غربی حج برای مقابله با کلاهبرداری
169,https://www.tabnak.ir/fa/news/1124338/کار-ماکرون-در-فرانسه-سخت‌تر-می‌شود,"خبرها از فرانسه حاکی از آن است که شاید رئیس جمهور این کشور نتیجه انتخابات پارلمانی را به رقبای مخالف واگذار کند.

به گزارش «تابناک» به نقل از مهر از رویترز، اتحاد جدید چپ فرانسه توانسته در جریان انتخابات پارلمانی این کشور بر گروه‌های میانه رو امانوئل ماکرون فشار وارد کند و نتایج اولیه انتخابات حاکی از پیش رو بودن احزاب چپ و مخالف ماکرون در انتخابت پارلمانی فرانسه است.

در واقع احزاب حامی ماکرون ممکن است ده‌ها کرسی در مجلس ملی فرانسه را در یکشنبه آینده پس از نمایش قدرتمند اتحاد تاریخی احزاب چپ، به رهبری حزب چپ تندرو «ژان لوک ملانشون»، از دست بدهند.

ماکرون که به تازگی دور دوم ریاست جمهوری خود را آغاز کرده است، به اکثریت لازم در پارلمان فرانسه نیاز دارد تا بتواند برای پیشنهادات خود برای افزایش سن بازنشستگی، کاهش مالیات‌ها و ایجاد تغییرات در قانون، دست باز داشته باشد.

براساس گزارش‌ها، نتیجه اولیه انتخابات پارلمانی برای میانه روهای حامی ماکرون در دور اول انتخابات پارلمان بدتر از سال ۲۰۱۷ بوده است.

با این حال شکل پارلمان آینده فرانسه به رأی گیری نهایی در ۱۹ ژوئن بستگی خواهد داشت و چند تن از وزرای ماکرون که مشغول مخالفت و مقابله علیه چپ هستند، در صورت شکست باید از دولت کناره گیری کنند.

رسانه‌های فرانسه میزان مشارکت در دور نخست انتخابات پارلمانی این کشور را ۴۷.۲ درصد اعلام کردند که این مشارکت پایین‌ترین میزان از سال ۱۹۵۸ است.

بر اساس این گزارش، طبق نتایج اولیه، حزب «امانوئل ماکرون» رئیس جمهور فرانسه ۲۵.۷۵ درصد آرا را کسب کرده و ائتلاف رقیب نیز ۲۵.۶۶ درصد آرا را به خود اختصاص داده است.",کار ماکرون در فرانسه سخت‌تر می‌شود
170,https://www.tabnak.ir/fa/news/1124337/۱۰۰-کشته-بر-اثر-حمله-شبه-نظامیان-در-بورکینافاسو,"یک منبع امنیتی اعلام کرد، بر اثر حمله شبه نظامیان به یک منطقه روستایی در بورکینافاسو در نزدیک مرز نیجر حداقل ۱۰۰ نفر کشته شدند.

به گزارش «تابناک» به نقل از ایرنا از رویترز، این منبع امنیتی که نامی از او برده نشده است، افزود به نظر می‌رسد شبه نظامیان در حمله روز یکشنبه خود فقط مردان را هدف قرار داده‌اند و به زنان و کودکان آسیبی نرسانده‌اند.

هنوز هیچ گروهی مسئولیت این حمله را برعهده نگرفته است اما حمله در مناطق مرزی رخ داده که شبه‌نظامیان مرتبط با القاعده و داعش در آن فعال هستند.

یک مقام محلی که نخواست نامش فاش شود گفت، حدود سه هزار نفر که از این حمله گریخته‌اند به شهر دوری پناه آورده‌اند و در این شهر آژانس‌های امدادی مشغول رسیدگی به آن‌ها هستند.

گزارش‌های متفاوتی از تعداد کشته شدگان وجود دارد. این مقام امنیتی روز دوشنبه گفت که در این حمله دست کم ۱۰۰ نفر کشته شده‌اند. از سوی دیگر یک منبع محلی که نخواست نامش فاش شود، گفت که آمار اولیه تلفات ۱۶۵ نفر است.

لیونل بیلگو سخنگوی دولت بورکینافاسو گفت که تاکنون اجساد ۵۰ نفر کشف شده است اما این تعداد نهایی نیست. وی افزود که سربازان درحال جست وجوی خانه به خانه هستند.

به گزارش ایرنا، در ماه فروردین بود که در اثر حمله شبه نظامیان در بورکینافاسو ۱۶ نفر کشته شدند.

این کشور غرب آفریقا مشغول مبارزه با گروه‌های شبه نظامی است. این گروه‌ها توانسته‌اند به کشور مالی در همسایگی بورکینافاسو نیز نفوذ کنند.

گروه‌های تروریستی مانند القاعده و داعش تاکنون حملات زیادی در بورکینافاسو انجام داده‌ و توانسته‌اند در این کشور و همچنین نیجر مناطقی را به کنترل خود درآورند.

خشونت در منطقه ساحل تاکنون هزاران نفر را به کام مرگ کشانده و بیش از ۲ میلیون نفر را مجبور به ترک خانه‌های خود کرده است.

این درحالی است که نیروهای خارجی و نیروهای حافظ صلح سازمان ملل در این منطقه حضور دارند.

نارضایتی از عدم توانایی دولت بورکینافاسو برای محافظت از شهروندان این کشور موجب بروز اعتراضات خیابانی در این کشور شده که این اعتراضات در نهایت کودتای نظامی در ماه ژانویه سال جاری را به دنبال داشت.

این چهارمین کودتای نظامی در غرب آفریقا در ۱۸ ماه گذشته بود. پیش از بورکینافاسو، کشورهای مالی و گینه شاهد کودتای ارتش علیه دولت بودند.",۱۰۰ کشته بر اثر حمله شبه نظامیان در بورکینافاسو
171,https://www.tabnak.ir/fa/news/1124336/پادشاه-بحرین-۱۷-وزیر-در-کابینه-این-کشور-را-تغییر-داد,"به گزارش «تابناک» به نقل از مهر از خبرگزاری رسمی بحرین، «حمد بن عیسی آل خلیفه» پادشاه بحرین شامگاه گذشته حکمی را صادر و طی آن ۱۷ تَن از وزرای کابینه این کشور را تغییر داد.

بر اساس این گزارش، «خالد بن عبدالله آل خلیفه» به عنوان معاون نخست وزیر و وزیر امور زیرساختی، «محمد بن مبارک بن دینه» به عنوان وزیر نفت و محیط زیست، «جلیله آل سید جواد» به عنوان وزیر بهداشت و «جمیل بن محمد علی حمیدان» به عنوان وزیر کار منصوب شدند.

در همین حال، «أسامة بن أحمد خلف العصفور» به عنوان وزیر توسعه اجتماعی، «نواف بن محمد المعاودة» به عنوان وزیر دادگستری، «یوسف بن عبدالحسین خلف» به عنوان وزیر امور حقوقی، «زید بن راشد الزیانی» به عنوان وزیر صنعت، «حمد بن فیصل المالکی» به عنوان وزیر امور هیئت دولت، «یاسر بن ابراهیم حمیدان» به عنوان وزیر انرژی و «وائل بن ناصر المبارک» به عنوان وزیر امور شهرداری و کشاورزی انتخاب شدند.

طبق احکام صادره از سوی پادشاه بحرین، «رمزان بن عبدالله النعیمی»، «فاطمة بنت جعفر الصیرفی»، «براهیم بن حسن الحواج»، «نور بنت علی الخلیف»، «محمد بن ثامر الکعبی» و «آمنة بنت أحمد الرمیحی» ازجمله دیگر شخصیت هایی هستند که به عنوان وزرای جدید کابینه بحرین انتخاب شده اند.",پادشاه بحرین ۱۷ وزیر در کابینه این کشور را تغییر داد
172,https://www.tabnak.ir/fa/news/1124315/نقش-ویژه-شرکای-یک-شرکت-بورسی-در-زیان-چشمگیر-سهامداران-ضرورت-رسیدگی-نهادهای-مسئول-به-قراردادهای-بهساز-کاشانه-اسناد,"آن طور که از اسناد برمی‌آید، شرکت بهساز کاشانه تهران یا همان نماد ""ثبهساز"" در بازار اوراق بهادار، از ابتدای مردادماه سال ۱۳۹۹ در سازمان بورس و اوراق بهادار تهران پذیرفته شده و تعداد ۴ میلیارد سهم خود را به عموم مردم عرضه کرده است.

طی چند سال اخیر، چالش‌های بورس به یکی از سرفصل‌های اصلی اقتصاد در جامعه ایرانی تبدیل شده و مردم مطالبات زیادی در مورد ساماندهی این حوزه از مسئولان امر داشته‌اند.

به گزارش «تابناک»؛ از جمله موارد قابل توجهی که به نظر می رسد نیازمند بررسی دقیق تر نهادهای مربوطه است، نحوه انتخاب شرکا و پیمانکاران اجرای برخی پروژه های مهم یک شرکت بورسی با نماد ""ثبهساز"" است.



آن طور که از اسناد برمی‌آید، شرکت بهساز کاشانه تهران یا همان نماد ""ثبهساز"" در بازار اوراق بهادار، از ابتدای مردادماه سال ۱۳۹۹ در سازمان بورس و اوراق بهادار تهران پذیرفته شده و تعداد ۴ میلیارد سهم خود را به عموم مردم عرضه کرده است.

موضوع فعالیت این شرکت، سرمایه گذاری و مشارکت در فعالیت‌های عمرانی، ساخت و ساز واحدهای مسکونی و اداری و بلند مرتبه سازی است و در زمان عرضه اولیه سهام آن، به هر کد بورسی تعداد ۶۷۰ سهم در سقف قیمت ۲۲۰ تومان رسید.

اما در حالی که قیمت زمین و مسکن طی دو سال اخیر (از زمان عرضه سهام این شرکت در بورس) با رشد چشمگیر و جهش فوق العاده همراه بوده، به دلایل مختلف –که برخی از آن‌ها در ادامه مطرح می‌شود- این سهم اکنون با قیمت حدودا ۱۵۰ تومان یعنی دو سوم قیمت عرضه شده در سال ۹۹، فروخته می‌شود! در حالی که با رقم پرداخت شده برای اخذ این سهام، امکان خرید واحد مسکونی کوچک در تهران وجود داشت که ظرف دو سال، قیمت آن حداقل دو تا سه برابر می‌شد.

آخرین گزارش حسابرسی شده این شرکت که در هفته‌های گذشته، در دسترس سهامداران و علاقه مندان به بازار بورس قرار گرفته، نشان می‌دهد شرکت بهساز کاشانه تهران فقط در یک پروژه مهم خود نتوانسته ۴۷۳ میلیارد تومان از طلبش را وصول کند!

از جمله موارد قابل توجهی که به نظر می‌رسد نیازمند بررسی دقیق تر و کالبدشکافی جدی است، نحوه انتخاب شرکا و پیمانکاران اجرای پروژه‌های این شرکت است. طبق گزارش بازرس قانونی ""ثبهساز""، تعداد قابل توجهی از شرکای این شرکت دچار دعوای حقوقی و قانونی با بهساز کاشانه شده‌اند که عمده آن، عدم پرداخت وجوه مربوط به چک های پروژه هاست، در حالی که املاک تصاحب شده توسط آنها، بسیار ارزشمند بوده و حتی ظرف یک سال، ترقی قابل توجهی کرده اند.



نام های تکراری در میان شرکا و مشتریان شرکت که بدهی های چشمگیر وصول نشده دارند

نگاهی به لیست این شرکا نشان می‌دهد، میلیارد‌ها تومان از طلب‌های شرکت، به علت انتخاب شرکایی که به تعهدات خود عمل نکرده اند، به حیطه وصول درنیامده و به نظر می‌رسد در این خصوص، نیاز به تجدیدنظر در مدیریت و اداره این شرکت بزرگ محسوس است، در حالی که همچنان، همکاری و اعطای پروژه به این شرکای بدحساب، ادامه دارد! بنابراین رسیدگی به شائبه‌ها و دلایل اصرار به ادامه همکاری با این شرکای خاص، از سوی نهاد‌های مسئول سلامت بازار بورس و صیانت از سرمایه مردم ضرورت پیدا می‌کند.

بر این اساس، بررسی دقیق‌تر این گزارش های مالی و توضیحات بازرس قانونی شرکت نشان می‌دهد به عنوان مثال، یکی از بدهکاران شرکت که مطالبات از وی، از رقم ۲۰ میلیارد تومان فراتر رفته، شریک پروژه‌های مهم بهساز کاشانه بوده و علی‌رغم این بدهی سنگین، طلب وی قرار است در سالجاری وصول شود!

با این حساب، عملا واحد‌های تجاری و مسکونی شرکت، با رقم مناسب در اختیار شرکای بدهکاری قرار می‌گیرد که طلب خود را ۲ تا ۳ سال بعد، به ""ثبهساز"" پرداخت می‌کنند که آن هم، با هزار اما و اگر همراه است.

در عین حال، مشخص شده برخی مفاد دستورالعمل مهم سازمان بورس در خصوص ثبت و افشای فوری برگزاری و نتایج مزایده، انعقاد قرارداد‌های مهم، ایجاد بدهی‌های احتمالی و دعاوی مهم مطروحه علیه شرکت رعایت نشده که نتایج چنین اقداماتی، در وضعیت کنونی اداره شرکت مشخص است.

شاید بررسی و رفع ابهام از همین نمونه، بتواند هزاران سهامدار ناامید را به آینده بورس امیدوار سازد و موجب جلب رضایت و اعتماد مردم به بازگشت سرمایه‌های خرد و کلان به عرصه سازندگی کشور شود!",نقش ویژه شرکای یک شرکت بورسی در زیان چشمگیر سهامداران / ضرورت رسیدگی نهادهای مسئول به قراردادهای «بهساز کاشانه» + اسناد
173,https://www.tabnak.ir/fa/news/1124335/عزم-جدی-دولت-در-مبارزه-با-لوازم-خانگی-قاچاق,"یک عضو انجمن تولیدکنندگان لوازم‌خانگی ایران گفت: مقایسه هزینه‌های تولید داخلی و هزینه‌های قاچاق به داخل مرزها، حاکی از یک رقابت نابرابر است و در این زمینه شاهد عزم جدی دولت در مبارزه با ورود غیرقانونی کالاها هستیم.

به گزارش «تابناک» به نقل از ایرنا، کارشناسان معتقدند قیمت محصولات قاچاق لوازم‌خانگی به‌طور متوسط ۳۰ تا ۴۰ درصد پایین‌تر از تولیدات داخلی است، این در حالی است که مواردی همچون بیمه، مالیات، مالیات بر ارزش‌افزوده، گمرکی و غیره ۳۰ درصد قیمت تمام‌شده تولیدکنندگان داخلی را تشکیل می‌دهد. قرار دادن این دو مقوله در کنار هم عدم توان رقابت محصولات داخلی با کالای قاچاق را نشان می‌دهد که این مساله ناشی از خلأهای قانونی است و تا این شرایط را داریم ارزش اقتصادی شرکت‌های ما نمی‌تواند رشد کند و منجر به کاهش تولید و اشتغال می‌شود.

امروز عزمی جدی برای مقابله با قاچاق لوازم ‌خانگی در کشور شکل گرفته است و اقدامات متنوعی در دستور کار قرار دارد، با این حال بهترین راه مقابله افزایش کیفیت و قیمت‌های منصفانه و رقابتی است که می‌تواند حتی در صورت آزادی واردات لوازم ‌خانگی هم بزرگ‌ترین حامی این صنعت باشد.

برآوردهای برگرفته از کشفیات نشان می‌دهد که از کل قاچاق کالاهای وارداتی به کشور سهم لوازم‌خانگی حدود ۱.۶ میلیارد دلار است.

در این زمینه، یک عضو انجمن تولیدکنندگان لوازم‌خانگی ایران در گفت‌وگو با خبرنگار اقتصادی ایرنا گفت: امروز با حضور در برخی مناطق مرزی کشور، شاهد حجم بالای لوازم‌ خانگی قاچاق هستیم که در ادامه نمود آن را در پایتخت و خیابان‌ها و مراکز اصلی عرضه این قبیل اجناس قاچاق در تهران شاهد هستیم.

«نوید ایزدپناه» افزود: در حالی که در سال‌های گذشته تلاش‌های زیادی برای کنترل این پدیده شوم در حمایت از تولیدات داخلی انجام شده، اما همچنان این کالاها به‌ویژه در تلویزیون و کولرآبی حتی با تاریخ تولید امسال در سطح خرده‌فروشی‌ها یافت می‌شود.

وی با اشاره به ممنوعیت ورود لوازم‌خانگی خارجی به کشور طی سه سال گذشته، خاطرنشان کرد:‌ در عین حال ممنوعیت‌ها به قاچاقچیان این سیگنال را می‌دهد که در صورت وارد کردن کالا، تقاضا برای آن‌ها وجود دارد.

ایزدپناه بیان داشت: پدیده دیگری که این روزها شاهد آن هستیم، نصب برند خارجی در کارگاه‌های زیرپله‌ای و غیرمجاز بر روی محصولات ایرانی است که همه این موارد نشان می‌دهد باید همواره برای هر سلیقه‌ای امکان تامین کالاهای مختلف وجود داشته باشد که در غیر این صورت به نابودی صنعت داخلی خواهد انجامید.

وی، اخذ مالیات ۲۵ درصدی از تولید، ۹ درصد مالیات بر ارزش افزوده و همچنین رشد ۴.۵ درصدی هزینه بیمه تامین اجتماعی را یادآور شد و گفت: به این ترتیب، تولیدکننده داخلی در حالی با افزایش ۳۹ درصدی هزینه‌ها مواجه است که حداکثر هزینه قاچاقچیان برای واردات لوازم‌خانگی بین ۱۰ تا ۱۵ درصد و نشان‌دهنده یک رقابت نابرابر است.

این مقام صنفی تصریح کرد:‌ این مساله حتی می‌تواند مشوق لایه توزیع برای فروش کالای قاچاق باشد که در این صورت در همان ابتدای امر ۲۰ درصد به نفعش خواهد بود.

به گزارش ایرنا، پیش‌تر دبیر کل انجمن صنایع لوازم‌خانگی ایران خاطرنشان کرد: از حدود پنج سال پیش موضوع «شناسه کالا» برای لوازم‌خانگی با برگزاری جلسات متعدد کارشناسی آغاز شد و امروز دیگر هیچ کالای ایرانی از این صنعت وجود ندارد که شناسه کالا نداشته باشد.

«عباس هاشمی» ادامه داد: امروز شاهد سوءاستفاده از قوانین و مقررات در مناطق مرزی و واردات گسترده کالاهای لوازم ‌خانگی به‌صورت ته‌لنجی، کولبری و غیره هستیم که فقط به کام عده‌ای خاص در کشور است و اصلاح سهمیه‌ها یا اصلاح برخی قوانین در زمینه خروج از شعاع خاص در این مناطق ضروری است.

قیمت‌گذاری دستوری یا تولید دانش‌بنیان؟

ایزدپناه در ادامه با اشاره به نام‌گذاری امسال به «تولید، دانش‌بنیان، اشتغال آفرین»، اظهار داشت: یکی از اهداف در تولید کالاهای دانش‌بنیان، دست یافتن به ارزش‌افزوده، درآمد و سود بالاتر است.

این عضو انجمن تولیدکنندگان لوازم‌خانگی ایران بیان داشت: با این حال برخی قوانین و مقررات ازجمله محدود کردن سود فروش و ارائه قیمت‌های دستوری، انگیزه حرکت به سمت تولیدات دانش‌بنیان را کمرنگ می‌کند.

این مقام صنفی با تاکید بر اینکه تولید دانش‌بنیان، هزینه‌های سربار مهندسی دارد، گفت:‌ به‌طور مثال یک تیم حرفه‌ای و با دانش در شرکت مستقر می‌شود که موتور یا الکتروموتور نسل جدید طراحی می‌کند که صدای فر، هود یا... را کاهش داده و عملکرد مطلوب‌تر ازنظر مصرف انرژی دارد و در ضمن قیمت تمام‌شده محصول را نیز کاهش می‌دهد، همه این موارد هزینه‌بر بوده و نیاز به سرمایه‌گذاری دارد، اما برخی نهادها و سازمان‌ها بدون توجه به این موارد و تلاش‌های انجام‌شده فقط به‌صورت دستوری سعی در کنترل قیمت‌ها یا سود شرکت‌ها دارند.

وی ادامه داد: چنین برخوردی مانع از سمت دانش‌بنیان شدن شرکت‌ها و حرکت آن‌ها در لبه فناوری است و موجب فاصله افتادن بین محصولات ایرانی و مشابه خارجی خواهد شد و انتظار می‌رود وزارت صمت در این زمینه تمهیداتی برای افزایش انگیزه‌بخش خصوصی و حرکت سریع‌تر به سمت تولید دانش‌بنیان که در بسیاری موارد زمینه‌های آن نیز وجود دارد، بیندیشد.

ایزدپناه با اشاره به برند شرکت متبوع خود که به‌تازگی وارد چهارمین دهه فعالیت شده است، خاطرنشان کرد:‌ ما یک مجموعه دانش‌بنیان هستیم که علاوه بر تولید محصولات، توانایی تولید قطعات های‌تک نظیر بردهای الکترونیکی را نیز داریم و به‌عنوان یکی از صادرکنندگان نمونه کشوری، کل زنجیره دانش را در اختیار داشته و به بلوغ رسیده‌ایم.",عزم جدی دولت در مبارزه با لوازم خانگی قاچاق
174,https://www.tabnak.ir/fa/news/1124334/ایران-پاسخ-قاطع-به-آژانس-خواهد-داد-کوتاه-نمی‌آییم,"نائب رئیس کمیسیون برنامه و بودجه مجلس گفت: پاسخ‌ قاطع ایران بر سیاست‌های کشورهای طرف مقابل مذاکرات و مجامع بین‌المللی اثر گذاشته است و اگر لازم باشد قاطع‌تر از این نیز اقدام خواهیم کرد.

به گزارش «تابناک»، حجت‌الاسلام محمدرضا میرتاج‌الدینی نایب رئیس کمیسیون برنامه و بودجه مجلس شورای اسلامی در گفتگو با خبرنگار مهر، در رابطه با واکنش دستگاه دیپلماسی و سازمان انرژی اتمی ایران در مواجهه با صدور قطعنامه دیگری از سوی شورای حکام آژانس بین‌المللی اتمی علیه کشورمان، گفت: در پاسخ به صدور قطعنامه‌ای که علیه کشورمان صادر شده است باید اقدامات عملی و جدی انجام دهیم که البته بخشی از آنچه که باید و شاید عملیاتی شده است. یکی از این اقدامات این بوده که سطح همکاری‌های خود با آژانس بین‌المللی انرژی اتمی را پایین آورده‌ایم؛ این کاهش سطح همکاری‌ها را از قطع کردن دوربین‌های فراپادمانی و نظارتی آغاز کردیم.

وی تصریح کرد: آنچه ما انجام می‌دهیم اقدامی متقابل در برابر رویکردها و سیاست‌های نهادهای بین‌المللی است. اگر این نهادهای بین‌المللی در روابط با ما مثبت رفتار کنند طبیعی است که ما نیز مثبت رفتار خواهیم کرد و اگر آنها بخواهند ایران را با اعمال چنین فشارهایی اذیت کنند و در شرایط سخت قرار دهند ما نیز راهی که خودمان در نظر داشته‌ایم را ادامه می‌دهیم. یکی از راه‌هایی که می‌تواند واکنش ما در رابطه با آن اتفاق بیفتد نیز موضوع ان‌پی‌تی است.

میرتاج‌الدینی در پاسخ به این سوال که اثرگذاری پاسخ‌های قاطعانه ایران بر روی سیاست‌های کشورهای طرف مقابل مذاکرات و مجامع بین‌المللی مربوطه چگونه است؟ گفت: با توجه به اینکه گروسی مدیرکل آژانس خواهان آن شده که مجدداً به کشور ما بیاید این اثرگذاری اتفاق افتاده است. اگر لازم باشد ایران قاطع‌تر از قطع کردن دوربین‌های فراپادمانی نیز عمل خواهد کرد.

نایب رئیس کمیسیون برنامه و بودجه مجلس بیان کرد: غرب باید بداند ما در دفاع از حقوق مسلم ملت ایران کوتاه نمی‌آییم و آنچه که از جمله حقوق مسلم مردم ایران است اول، برخورداری از انرژی صلح‌آمیز هسته‌ای و دوم، رفع تمامی تحریم‌های ظالمانه‌ای است که در طول این سال‌ها اعمال شده است. این‌طور نمی‌شود که ما به همه قوانین بین‌المللی و تعهداتی که داده‌ایم عمل کنیم و از طرف دیگر نیز تحت فشار تحریم‌ها باقی بمانیم.",ایران پاسخ قاطع به آژانس خواهد داد/ کوتاه نمی‌آییم
175,https://www.tabnak.ir/fa/news/1124333/گزارش-موسسه-سیپری-از-۱۲۷۰۵-کلاهک-هسته‌ای-در-جهان-ادامه-تلفات-نیروی‌های-ترکیه-در-شمال-عراق-رایزنی-کره-جنوبی-با-آمریکا-درباره-دارایی‌های-بلوکه-شده-ایران-ورود-نفتکش-ایران-به-آب‌های-ونزوئلا,"گزارش موسسه سیپری از ۱۲۷۰۵ کلاهک هسته‌ای در جهان، ادامه تلفات نیروی‌های ترکیه در شمال عراق، رایزنی کره جنوبی با آمریکا درباره دارایی‌های بلوکه شده ایران، ورود نفتکش ایران به آب‌های ونزوئلا و تغییر ۱۷ وزیر در کابینه بحرین، از مهم‌ترین خبر‌ها و رویداد‌های منطقه و جهان در ۲۴ ساعت گذشته بوده اند.

بین الملل تابناک: گزارش موسسه سیپری از ۱۲۷۰۵ کلاهک هسته‌ای در جهان، ادامه تلفات نیروی‌های ترکیه در شمال عراق، رایزنی کره جنوبی با آمریکا درباره دارایی‌های بلوکه شده ایران، ورود نفتکش ایران به آب‌های ونزوئلا و تغییر ۱۷ وزیر در کابینه بحرین، از مهم‌ترین خبر‌ها و رویداد‌های منطقه و جهان در ۲۴ ساعت گذشته بوده اند.

گزارش موسسه سیپری از ۱۲۷۰۵ کلاهک هسته ای در جهان

«موسسه پژوهش بین‌الملی صلح استکهلم»، معروف به موسسه «سیپری»، روز دوشنبه گزارش داد انتظار می‌رود شمار تسلیحات اتمی در جهان در دهه آینده رو به افزایش باشد.

به گزارش وبگاه شبکه خبری «فرانس-۲۴» بر اساس برآوردهای موسسه سوئدی سیپری، ۹ قدرت اتمی انگلیس، چین، فرانسه، هند، (رژیم موقت) اسرائیل، کره شمالی، پاکستان، ایالات متحده و روسیه تا اوایل سال ۲۰۲۲ در مجموع دارای ۱۲۷۰۵ کلاهک اتمی هستند.

این تعداد از بیش از ۷۰۰۰۰ کلاهک اتمی در سال ۱۹۸۶ به رقم فعلی کاهش یافته است، زیرا ایالات متحده و روسیه به تدریج زرادخانه‌های اتمی عظیم خود را که در جریان جنگ سرد ایجاد شده بود، کاهش داده‌اند.

تحلیلگران سیپری گفته‌اند، به نظر می‌رسد دوران کاهش سلاح‌های اتمی رو به پایان است و خطر افزایش تنش‌های هسته‌ای اکنون در بالاترین سطح در دوره پس از جنگ سرد قرار دارد.

«مت کوردام» از تحلیلگران سیپری گفت: «به زودی ما به نقطه‌ای خواهیم رسید که برای اولین بار از زمان پایان جنگ سرد، تعداد تسلیحات اتمی در جهان ممکن است افزایش یابد.»

این موسسه تحقیقاتی در گزارش خود آورده است که چندین کشور از جمله چین و انگلیس رسمی یا غیررسمی در حال نوین سازی یا افزایش زرادخانه خود هستند.

بر اساس گزارش این موسسه، روسیه با ۵۹۷۷ کلاهک اتمی تا اوایل سال ۲۰۲۲ بزرگترین قدرت اتمی جهان است که ۲۸۰ کلاهک آن نسبت به سال گذشته کاهش یافته است. در همین حال، ایالات متحده دارای ۵۴۲۸ کلاهک اتمی است که ۱۲۰ کلاهک کمتر از سال گذشته است. چین با ۳۵۰ در رتبه سوم، فرانسه با ۲۹۰، انگلیس با ۲۲۵، پاکستان با ۱۶۵، هند با ۱۶۰ و (رژیم) اسرائیل با ۹۰ کلاهک در رتبه‌های بعدی قرار دارند.

در این گزارش آمده است که رژیم صهیونیستی تاکنون به طور رسمی در اختیار داشتن تسلیحات اتمی را تایید نکرده است.

گفتنی است، توانایی‌های اتمی رژیم موقت صهیونیستی از دهه شصت میلادی (هنگامی که برای اولین بار بهره‌برداری از «راکتور اتمی دیمونا» را در صحرای «نقب» آغاز کرد) موضوع اصلی ارزیابی اطلاعاتی بوده است.

هرچند این رژیم هنوز از پذیرش تولید سلاح اتمی در تأسیسات خود امتناع ورزیده و یا میزان موجودی خود را فاش نمی‌کند، «مردخای وانونو »کارشناس سابق اتمی این رژیم، تصاویر کلاهک اتمی اسرائیل را در اواسط دهه هشتاد میلادی در اختیار رسانه‌ها قرار داد.

در سال ‌های گذشته تخمین زده شد که رژیم صهیونیستی بین ۱۰۰ تا ۲۰۰ کلاهک اتمی داشته باشد. این در حالی است که کارشناسان پیش بینی می‌کنند که تاکنون این رقم دو برابر شده باشد.

ادامه تلفات نیروی های ترکیه در شمال عراق

وزارت دفاع ترکیه دوشنبه شب از کشته شدن یکی دیگر از نیروهای نظامی این کشور در شمال عراق خبر داد.

به گزارش خبرگزاری آناتولی ترکیه، وزارت دفاع ترکیه در بیانیه‌ای اعلام کرد، یک نظامی این کشور در جریان عملیات «قفل پنجه» در شمال عراق کشته شده است؛ اما اشاره‌ای به مکان دقیق کشته شدن این نظامی در شمال عراق نکرده است.

وزارت دفاع ترکیه شنبه شب نیز اعلام کرده بود که بر اثر انفجار بمب در شمال عراق یک سرباز این کشور کشته و سه تن دیگر زخمی شدند.

آنکارا عملیات نظامی «قفل پنجه» را به بهانه تعقیب اعضای حزب کارگران کردستان ترکیه (پ. ک. ک) در میان محکومیت و واکنش‌های شدید در بغداد و اربیل اجرا می‌کند.

عملیات قفل پنجه آنکارا علیه شبه نظامیان حزب کارگران کردستان که ترکیه آنها را در ردیف سازمان‌های تروریستی قرار داده با مشارکت نیروهای ویژه زمینی و هوایی در حالی انجام می‌شود که حملات زمینی و هوایی این کشور از تابستان سال ۹۹ در شمال عراق در حال انجام است.

رایزنی کره جنوبی با آمریکا درباره دارایی های بلوکه شده ایران

وزیر امورخارجه کره جنوبی که در واشنگتن به سر می‌برد، اعلام کرد درباره دارایی های مسدود شده ایران با آمریکا گفت وگو می‌کنیم.

پارک جین وزیر امورخارجه کره جنوبی روز دوشنبه به وقت محلی در نشست خبری مشترکی با آنتونی بلینکن، وزیر امور خارجه آمریکا افزود: ما می خواهیم رابطه ای که به هر دو طرف سود برساند با ایران داشته باشیم.

این مقام کره جنوبی با بیان اینکه اگرچه ما تعدادی از موانع در خصوص دارایی های مسدود شده ایران داریم، اظهار داشت، کره جنوبی در مورد این مساله با ایران و آمریکا گفت‌وگو خواهد کرد.

وی تصریح کرد: امیدواریم مساله مذاکرات برجام هرچه زودتر حل شود.

این مقام کره جنوبی مدعی شد، اگر این مذاکرات (برجام) به پایان برسند، مساله دارایی های مسدود شده نیز قابل حل خواهد بود.

وزیر خارجه کره جنوبی اظهار داشت: ما به دیپلماسی و گفت‌وگوی بیشتر با ایران نیاز داریم تا به نتیجه مثبتی در مورد مساله هسته ای دست یابیم.

رابرت مالی نماینده ویژه آمریکا در امور ایران در توییتی نوشت که با جونگ کان چوی، معاون وزیر خارجه کره جنوبی گفتگوی خوبی داشته است.

این مقام ارشد دولت جو بایدن افزود: ما متعهد به هماهنگی تلاش ها در مورد مسائل مختلف و منافع مشترک در مورد ایران هستیم.

پیش از این، رابرت مالی نماینده ویژه آمریکا در امور ایران اعلام کرد که با جونگ کان چوی، معاون وزیر خارجه کره جنوبی گفتگوی خوبی داشته است.

این مقام ارشد دولت جو بایدن افزود: ما متعهد به هماهنگی تلاش ها در مورد مسائل مختلف و منافع مشترک در مورد ایران هستیم.

ایران که چهارمین ذخایر بزرگ نفت جهان را دارد، یکی از تامین کنندگان اصلی نفت برای کره جنوبی بوده و در مقابل تجهیزات صنعتی و لوازم خانگی و قطعات خودرو از این کشور وارد کرده است.

کره جنوبی در سال ۲۰۱۷ مقادیری نفت به ارزش ۷.۸ میلیارد دلار از ایران وارد کرد که پول آن پرداخت نشده و از سال ۲۰۱۹ نیز به بهانه تحریم‌های آمریکا و همراهی با سیاست های واشنگتن، خرید نفت از ایران را متوقف کرد.

ورود نفتکش ایران به آب های ونزوئلا

یک رسانه انگلیسی روز دوشنبه مدعی شده، یک فروند نفت‌کش تحت پرچم ایران که حامل یک میلیون بشکه نفت خام است وارد آب‌های ونزوئلا شده است.

خبرگزاری رویترز می‌گوید، سندی که به رویت این رسانه رسیده نشان می‌دهد نفت‌کش ایرانی روز یکشنبه وارد ونزوئلا شده است.

این سومین محموله نفت خام است که از سوی شرکت بازرگانی نفت ایران به شرکت دولتی PDVSA در ونزوئلا تحویل شده است. تحویل این محموله، بعد از عقد قراردادی میان دو طرف برای عرضه نفت سبک به طرف ونزوئلایی صورت گرفته است.

چند روز پیش «نیکلاس مادورو»، رئیس‌جمهور ونزوئلا اقدام چند سال پیش ایران در اعزام چند نفت‌کش به کشورش در بحبوحه تحریم‌ها را اتفاقی «خارق‌العاده» توصیف کرده بود.

جمهوری اسلامی ایران، ماه می سال ۲۰۲۰ پنج نفت‌کش به نام‌های «فورست»، «فورچون»، «پتونیا»، «فاکسون» و «کلاول» که همگی تحت پرچم ایران حرکت می‌کردند را در میانه تهدیدهای آمریکا به ونزوئلا ارسال کرد. ایران، بعد از آن در ژوئیه ۲۰۲۰ هم نفت‌کش دیگری به نام «گلسان» را به این کشور فرستاد.

اقدام ایران در شرایطی انجام می‌شد که صنایع پالایشگاهی نفت ونزوئلا به دلیل تحریم‌های اقتصادی شدید دولت «دونالد ترامپ» در سال ۲۰۱۹ دچار فروپاشی شده بود و عرضه‌کنندگان سوخت هم امکان ارسال بنزین به این کشور را نداشتند.

گزارش رسانه‌ها در آن زمان حاکی از آن بود که ایران در ماه می ۱.۵۳ میلیون بشکه بنزین روانه ونزوئلا کرد. علاوه بر این، نفت‌کش گلسان هم حاوی ۱۹۰ هزار تا ۳۴۵ هزار بشکه سوخت بود.

دولت آمریکا در آن زمان بارها اعلام کرد نحوه پاسخ به اقدام ایران در شکستن تحریم‌ها را بررسی می‌کند، اما در نهایت نتوانست هیچ اقدامی انجام دهد. روسای جمهور ایران و ونزوئلا درباره هر گونه اقدام آمریکا برای توقیف نفت‌کش‌ها هشدار دادند.

نیکلاس مادورو هنگام رسیدن اولین محموله نفتی به ونزوئلا در توییتی نوشته بود: «ممنون ایران. تنها برادری مردمان آزاد است که ما را نجات می‌دهد.»

تغییر هفده وزیر در کابینه بحرین

«حمد بن عیسی آل خلیفه» پادشاه بحرین شامگاه روز دوشنبه فرمانی را صادر کرد که بر اساس آن، هفده تن از وزرای کابینه این کشور تغییر کردند.

خبرگزاری رسمی بحرین گزارش داد که بر اساس حکم پادشاه این کشور، «خالد بن عبدالله آل خلیفه» به عنوان معاون نخست وزیر و وزیر زیرساخت، «محمد بن مبارک بن دینه» به عنوان وزیر نفت و محیط زیست، «جلیله آل سید جواد» به عنوان وزیر بهداشت و «جمیل بن محمد علی حمیدان به عنوان وزیر کار انتخاب شدند.

بر اساس این حکم، «زید بن راشد الزیانی» به عنوان وزیر صنعت، و تجارت، «یوسف بن عبدالحسین خلف» به عنوان وزیر امور حقوقی، «أسامة بن أحمد خلف العصفور» به عنوان وزیر توسعه اجتماعی، «یاسر بن ابراهیم حمیدان» به عنوان وزیر امور برق و آب، «نواف بن محمد المعاودة» به عنوان وزیر دادگستری، «حمد بن فیصل المالکی» به عنوان وزیر امور هیات دولت و «وائل بن ناصر المبارک» به عنوان وزیر امور شهرداری و کشاورزی تعیین شدند.

بر اساس حکم مذکور، «آمنة بنت أحمد الرمیحی» به عنوان وزیر مسکن، «نور بنت علی الخلیف» به عنوان وزیر توسعه پایدار، «فاطمة بنت جعفر الصیرفی» به عنوان وزیر گردشگری، «رمزان بن عبدالله النعیمی» به عنوان وزیر امور اطلاع‌رسانی، «براهیم بن حسن الحواج» به عنوان وزیر کار و محمد بن ثامر الکعبی به عنوان وزیر راه و ترابری انتخاب شدند.

پادشاه بحرین همچنین گفت که نخست وزیر این کشور باید این فرمان را از زمان صدور و انتشار در روزنامه رسمی، اجرایی کند.",گزارش موسسه سیپری از ۱۲۷۰۵ کلاهک هسته‌ای در جهان/ ادامه تلفات نیروی‌های ترکیه در شمال عراق/ رایزنی کره جنوبی با آمریکا درباره دارایی‌های بلوکه شده ایران/ ورود نفتکش ایران به آب‌های ونزوئلا
176,https://www.tabnak.ir/fa/news/1124332/فعالیت-ادارات-لرستان-و-کردستان-با-۲-ساعت-تاخیر,"به گزارش «تابناک» به نقل از ایرنا از روابط عمومی سازمان حفاظت محیط‌زیست لرستان،""علی سالاروند"" اظهار داشت: با توجه به ورود موجی از گرد و غبار به استان و بنا بر پیش‌بینی اداره کل هواشناسی و تحلیل نقشه های مربوطه، جلسه کارگروه اضطرار آلودگی هوای استان موضوع آیین‌نامه اجرایی تبصره (۳) ماده (۳) قانون هوا پاک دوشنبه شب تشکیل و این تصمیم گرفته شد.

به گفته وی بنابر این تصمیم به منظور جلوگیری از آثار سوء پدیده گرد و غبار روز سه شنبه در شهرستان‌های خرم آباد، پلدختر، رومشکان، کوهدشت، چگنی و دورود تمام ادارات، سازمان‌ها، شرکت ها (بجز؛ مراکز بهداشتی و خدمات رسان و نظامی و بانک ها که بر اساس مصوبات شورای عالی بانک ها تصمیم گیری خواهد شد) با ۲ ساعت تاخیر و در ساعت ۹ صبح شروع به کار می کنند و در سایر شهرستان‌های استان شروع و خاتمه کار ادارات طبق روال معمول خواهد بود.

وی اضافه کرد: با توجه به اینکه امتحانات دانش آموزان بعد از ساعت ۱۰ صبح برگزار می‌شود ، امتحانات طبق برنامه قبلی در تمام استان برگزار خواهد شد.

سالاروند به مردم این شهرها اوصیه کرد همه افراد جامعه بخصوص گروه‌های حساس و دارای بیماری‌های زمینه‌ای مانند بیماران قلبی و عروقی و تنفسی از تردد غیر ضرور خودداری نمایند و ورزشکاران از فعالیت های شدید ورزشی در محیط های باز و آلوده اجتناب نمایند.

ادارات و مراکز آموزشی برخی شهرستان‌های کردستان امروز با ۲ ساعت تاخیر شروع بکار می‌کنند

در همین حال، روابط عمومی استانداری کردستان، متعاقب صدور اخطار هواشناسی سطح نارنجی و با توجه به تداوم آلودگی هوا در برخی مناطق استان کردستان، تمام ادارات، سازمان‌های دولتی، بانک ها، دانشگاه‌ها و مدارس در سه شهرستان سنندج، سقز و دیواندره امروز سه شنبه ۲۴ خرداد با ۲ ساعت تاخیر آغاز بکار خواهند کرد.

این تصمیم به دنبال هشدار سطح نارنجی اداره کل هواشناسی استان کردستان و به واسطه تداوم آلودگی هوا در برخی مناطق استان، به پیشنهاد کمیته اضطرار آلودگی هوا و با تصویب ستاد مدیریت بحران استان گرفته شد.

در اطلاعیه کمیته اضطرار آلودگی هوا استان آمده است:

تداوم فعالیت ادارات، سازمان‌ها و بانک‌ها در این سه شهرستان پس از بررسی آخرین وضعیت جوی و پایش شاخص های کیفیت هوا، متعاقبا اطلاع رسانی می‌شود.

توده گرد و خاک محلی که از عصر روز دوشنبه در کردستان ایجاد شده است امروز نیز ادامه خواهد داشت.",فعالیت ادارات لرستان و کردستان با ۲ ساعت تاخیر
177,https://www.tabnak.ir/fa/news/1124330/ماجراجویی-جذاب-عربستان-برای-مقابله-با-مرگ,تمام حقوق مادی و معنوی این سایت متعلق به تابناک می باشد و استفاده از مطالب با ذکر منبع بلامانع است.,ماجراجویی جذاب عربستان برای مقابله با مرگ
178,https://www.tabnak.ir/fa/news/1124331/تاکید-رئیس-قوه-قضائیه-بر-تسریع-در-پرونده-متروپل,"به گزارش «تابناک» به نقل از خبرگزاری صدا و سیما مرکز آبادان، حجت الاسلام والمسلمین محسنی اژه‌ای در نشست روز دوشنبه مسئولان عالی قضایی به معاون اول دستگاه قضایی دستور داد نسبت به پایان سریع‌تر تحقیقات درباره حادثه متروپل آبادان پیگیری‌های لازم را انجام دهد تا پرونده هر شخص به هر میزانی که در این حادثه مقصر بوده طبق قانون تکمیل شود.

دهقانی رئیس کل دادگستری خوزستان نیز در گفتگو با خبرگزاری صداوسیما گفت: دادگستری آبادان و تیم وکلا مستقر در آن سه شنبه آماده پاسخگویی به افرادی است که در حادثه متروپل دچار ضرر و زیان شده اند.

بخشی از ساختمان دوقلوی متروپل آبادان ساعت ۱۲ و ۳۷ دقیقه روز دوشنبه دوم خرداد ریزش کرد.",تاکید رئیس قوه قضائیه بر تسریع در پرونده متروپل
179,https://www.tabnak.ir/fa/news/1124329/کشف-باند-جیب-برهای-خانوادگی,"به گزارش «تابناکم به نقل از مهر، کلان‌شهر تهران بستر حوادث و جرایم مختلفی است هر روز تماس‌های زیادی با مرکز فوریت‌های پلیسی ۱۱۰ تهران گرفته می‌شود که بسیاری از آنها عملیاتی شده و منجر به دستگیری مجرم یا مجرمانی می‌شود.

در این بسته خبری به گوشه‌ای از مأموریت‌ها، حوادث و جرایم می‌پردازیم.

کشف باند جیب برهای خانوادگی

سرهنگ سید قاسم موسوی فر رئیس پایگاه ششم پلیس آگاهی پایتخت از دستگیری اعضای یک باند خانوادگی که با همکاری یکدیگر در تهران و سایر استان‌ها جیب بری می‌کردند، خبر داد و گفت: بیست و چهارم بهمن ماه سال گذشته پرونده‌ای با موضوع دستگیری سارق جیب بر به نام مرضیه ۲۹ ساله در کلانتری ۱۶۹ مشیریه تشکیل شد که با دستور قضائی پرونده برای کشف و پی جویی در اختیار پلیس آگاهی قرار گرفت و کارآگاهان دایره مبارزه با سرقت‌های خاص پایگاه مأمور رسیدگی شدند.

وی عنوان کرد: محتویات پرونده حاکی از آن بود، شاکی ۲۳ بهمن ماه در بازار روز مشیریه مشغول خرید بوده که سارق جیب بر قصد سرقت گوشی تلفن همراه وی را داشته وی شاکی متوجه می‌شود و با کمک افراد دیگر فرد مظنون را دستگیر و مأمورین سریعاً به محل عزیمت، سارق که خود را مرضیه معرفی کرده بود جهت انجام تحقیقات به کلانتری انتقال و با دستور قضائی به این پایگاه منتقل می‌شود.

رئیس پایگاه ششم پلیس آگاهی تهران ابراز داشت: متهم که علت حضورش را در محل فالگیری برای مردم عنوان و اظهار کرد کسی همراه وی نبوده است که در این خصوص مأمورین جهت انجام تحقیقات میدانی به محل وقوع حادثه عزیمت، با بررسی دوربین‌های مداربسته و بازبینی آن مشاهده گردید سارقین تعداد چهار نفر که یکی از آنان مرد و سه نفر دیگر زن هستند نقشه سرقت به شیوه جیب بری را کشیده اند.

این مقام انتظامی تصریح کرد: بررسی سوابق متهمه حاکی از آن بود وی دارای ۱۵ فقره سابقه کیفری در زمینه‌های جیب بری، گوشی قاپی و… در شهرهای مختلف از جمله کرمان، سیرجان، بندرعباس، تهران و مشهد هستند که کارآگاهان با استفاده از شیوه‌های نوین و علمی کشف جرم موفق می‌شوند سرنخ‌های متعدد دیگری را نیز بدست آورند و در این مرحله متهم که چاره‌ای جز بیان حقیقت نداشت و به سرقت‌های متعدد از شهروندان اعتراف و اظهار کرد سرقت‌ها به همراه همسرش و خواهر و همسر خواهرش مرتکب شده است و حاضر به همکاری جهت شناسایی همدستان خود است.

خرید مواد مخدر در بستر سرقتی ۵۰ میلیاردی

سعید دالوند رئیس پایگاه سوم پلیس آگاهی تهران بزرگ از کشف پرونده‌ای خبر داد که زن سارق با سرقت ۵۰ میلیارد ریال اموال مال باخته، هزینه مصرف مواد مخدرش را تأمین کرده بود و گفت: پنجم خرداد ماه سال گذشته پرونده‌ای با موضوع سرقت منزل در کلانتری ۱۶۳ ولنجک تشکیل و با دستور قضائی کارآگاهان دایره مبارزه با سرقت منزل پایگاه سوم پلیس آگاهی تهران مأمور کشف و پی جویی سرقت شدند.

وی با اشاره به اینکه در بررسی‌های کارآگاهان به دست آمد سارق یک زن بوده که به منزل مال باخته و واحد کناری شاکی در رفت و آمد بوده عنوان کرد: با شناسایی مخفیگاه متهم با دستور قضائی زن سارق در حالی که مشغول استعمال مواد مخدر بود دستگیر شد.

رئیس پایگاه یکم پلیس آگاهی تهران ابراز داشت: در پی جویی های انتظامی متهم به بزه انتسابی اعتراف و اظهار کرد که اموال مسروقه به ارزش ۵۰ میلیارد ریال را برای تأمین هزینه مصرف مواد مخدر به افراد عبوری فروخته است.

این مقام انتظامی اضافه کرد: متهم اعتراف کرد، بعد از به دست آوردن کلید منزل مال باخته و تهیه کپی از آن در فرصت مناسبی اموال را سرقت کرده است که با اعتراف صریح متهم به بزه انتسابی، زن سارق با صدور قرار مجرمیت روانه زندان شد و کشف جزئیات پرونده و جرایم احتمالی متهم ادامه دارد.

دستگیری فروشندگان مواد مخدر در چیتگر

سرهنگ جلیل موقوفه‌ای رئیس پلیس پیشگیری پایتخت از دستگیری ۲ فروشنده مواد مخدر و کشف بیش از ۲ کیلو شیشه از مخفیگاه متهمان خبر داد و گفت: در پی اخبار واصله و رصدهای تیم عملیاتی کلانتری ۱۵۴ چیتگر دو نفر در محدوده شهرک ولیعصر که اقدام به فروش مواد مخدر می‌کردند شناسایی شدند.

وی با بیان اینکه مأموران در تحقیقات و پی جویی های انتظامی ساعات تردد متهمان و مخفیگاه آنان را شناسایی کردند افزود: پس از اخذ مجوز قضائی در یک عملیات منسجم و مشترک مأموران کلانتری‌های ۱۵۴ چیتگر و ۱۵۳ شهرک ولیعصر به مخفیگاه متهمان اعزام و ۲ متهم ۳۵ و ۴۰ ساله در منزل دستگیر و از مخفیگاه متهمان ۲ کیلو و ۱۰۰ گرم شیشه و ۹ گرم هروئین و تعداد زیادی اموال مسروقه که در قبال مواد مخدر از مشتریان خود دریافت کرده بودند، کشف شد.

رئیس پلیس پیشگیری تهران با اشاره به اینکه با هوشیاری و درایت مأموران متهمان غافلگیر و دستگیر شدند ادامه داد: متهمین از افراد سابقه دار می‌باشند و به جرم خود مبنی بر فروش مواد مخدر و خرید اموال مسروقه اعتراف کردند.

سرهنگ موقوفه‌ای با بیان اینکه تا کنون ۱۶ تن از مال باختگان اموالشان را شناسایی کردند در پایان خاطر نشان کرد: پرونده و متهمان به مرجع قضائی معرفی شدند.

مأمور قلابی وردآورد دستگیر شد

سرهنگ ضرغام آذین سرکلانتر دوم پلیس پیشگیری تهران یکی از شهروندان به کلانتری ورد آورد مراجعه و اظهار کرد، فردی با خودروی سمند سفید رنگ در اتوبان کرج در حالی که بیسیم هم همراه خود داشت ۱۰۰ دلار و۳۰۰ هزار تومان وجه نقد از وی سرقت کرده است که موضوع بصورت ویژه رسیدگی و دستگیری سارق در دستور کار تیم عملیاتی کلانتری قرار گرفت.

وی با بیان اینکه با بررسی و پیگیری موضوع متهم شناسایی شد افزود: فرد سارق دارای چند فقره سابقه در خصوص سرقت به شیوه غصب عنوان پلیس می‌باشد.

این مقام انتظامی افزود: با شناسایی مخفیگاه متهم در شهر کرج و اخذ مجوز قضائی در یک عملیات منسجم و غافلگیرانه پلیسی متهم در مخفیگاهش دستگیر شد.

سرکلانتر دوم پلیس پیشگیری تهران ادامه داد: این متهم ۳۰ ساله به بزه انتسابی خود مبنی بر سرقت به شیوه غصب عنوان پلیس معترف و تاکنون ۳ نفر از شکات شناسایی شدند.

سرهنگ آذین در پایان خاطر نشان کرد: تحقیقات برای شناسایی شکات و کشف جرایم احتمالی ادامه دارد.",کشف باند جیب برهای خانوادگی
